Ngulayipalangu warrkiki mardarnu, warrkilpala karrija nganayiki kawarrtuwarraku yilpa maninja-parnkaja, well-i jintalpa yalumpu mardarnu Keeper, marda-wu nganayiji jawirrirli-mardarnu ngulaju old man nganimpakupalangu again panjiji Jampijinpa, ngula mardarnu Coniston-rlaju.

Well-i, nyampu yalumpujulpa mardarnulpapalangu nyanunguju nyampurla pirilyiki.  Yilparla maninja-parnkaja kawarrtawarra, you know, wirlinyirli yangka, yilparla maninja-parnkaja.

Ngunaja, ngunaja, ngunaja, ngunaja, yilpala ngunaja, nyanungujarraju.   Yirdija nyampuwardingkijarra kalapala wapaja old man-jarraju.  Kalalu every way through-jarrija nyampurrarla.  Kala nyinajayi, right.  Nyangulkupala nyanungu.  Kulanganta ngurrju yilparrangupalanyanurla janyungulkujala.  Ngulaju janyunguku, tobacco-ku.

Jungajuku.  Yanulpala.  Kalapala keep going-yanu.  Miyi, miyikula kalapalangu murntu, no flour, ngayi, murntu kalajana yungu, murntu.  Wurrangkuwiyijiki kalajana look out-i-manu, ngayi, jintaku-jintaku.

Right.  Tarnngalku, tarnngarra manulkupalangu ngapanyanujurla jurnta.  Old man, walypali-pakarnukuju, Japanangkapardu tarnngarra manulkurla jurnta, tarnngalkulpa jawirdiki mardarnurra.  Well, yangka nyangulpala, nyangu, nyangu, nyangu, nyangu.

"Nyarrpara, nyarrpara-jarrija yangkaju, ayi?  Nyarrpara?  Tarnngalku nyarrpara?"

Ngaka yangka kalalupalangu, kalalu wanti-wantinjinanu yangka kulkurrukarirlalku.  Kalapala wapirrija.  Ngakalku yangka kalapala wanti-wantinjinanu.  Ngaka kula rdangkarrkurlu rdangkarrkurlurlangulku, well, jawirdikijala yangka kalapalangu mardarnu walypali yalirliji, kalapalangu mardarnu jawirdikijala.

"Might be walypalirlangurlu or yaparlangurlu?  Kala yalumpuju Jakamarrarlu majuyijala.  Ngula marda kalalujana jarnku-mardarnu?"

Jungajuku nyinajalu, might be month-i marda or might be three months-i marda, might be two months-ili nyinaja.  Warri-warri yalirla little bit rdangkarrku-rdangkarrku pinarri-yanu.  Jawirdikilkijala yangkajulpa yali walypalirlilkilpajana mardarnu.

Nganimpajukurnalurla marlaja, pimirdirnaku ngula, tarnngakurla jurnta win-irr-manu.  Wait-i-jarrija.  

"Ngayi yangka kalarla miyimipa yinjarra-yanku wurajingirlirli."

Tiyi, kuyu kalalurla yinja-yanurra.  Yangka plate-iki nganta kala yanu. Kala plate-iwangu yalikila tarnngajuku yanurra, ngurrakurralku.  Waki-mardarnu, waki-mardarnu, waki-mardarni-ii.  Jiringi yirrarnulkupalangu makurntarlangurlu.

"Ayi, ngakakarilki?  Month-ikarirlalku?"

"Ayi, nyarrpangalpa nyampuju ngapujupurajingki jurnta tarnnga manu?"

"Nyarrpa?" kujarlupalanyanu makurntarlangurlu, makurntarlangurlu ngarrurnu, "Ayi, nyarrpa?"

Nyanungujulpa kirringka nyinaja nyampu nganayirla kakarru Yanyurdurla, Yanyurdurla, kalkurni yangka nyampu kulkurru, ngulangkalpa nyinaja.  

Yanyurduwana nyiyarla mayi?  Yirrimirnjirla.  Yirriminjirla kalkurnu yapajulpa nyinaja kirringkaju.  Nyampuju marnkurrpanyalpalu nyinaja.  Now, yangka panukarilpalu, nyampu kurlarra nyinaja, nyampu wurnturuwangu.  Nyampurralpalu marnkurrpa nyinaja, few nganta.

Jungajuku mungalyurru-jarrijalku.  Yanulku.  Wangkajapala,

"Ayi, nyampurlu ngari karnta puntarnu tarnngalku waja!"

"Nyarrpa-jarrirli wajamirnirlangu?"

"Aaa, jalangurlu karli pinyi.  Pinyi karli jalangurlu waja!"

"Jungajuku, pinyi wajarlu jalangurlu!"

Jungajuku wangkajapala.  Wurajungirlipala wangkaja nyinanjakarda.

"Ngarirli karntaju puntarnu, jurnta-manu."

Jungajuku yanu.  Well-i kawarrtawarrakurra yanu maninjaku warru, early, yapaju.  Yuwayi.  Maninjaku warrkirniji yanu.  Manurla.  Nyanungukulpa nyinaja tarnngajuku yalumpurlajuku.  Married-ilpa ngunaja.  Right.  Yangkajupala payilirlipala yarri yiri-manu kamparruwarnu, aa, wurajingirlijiki, yapajarrarlu nyanungujarra makurntarlangurlu, ngunyarripuraji kapu warringiyipurajirli.  Warlkurrulapala yiri-manu, payilirli.  Ngulajangka sharp fellow, pakarnipiya, yiri-manupala.

Jungajuku rdangkarr ngarninja-yanulkulpa, little bit, rdangkarr-ngarninja-yanulku.  Aaa, nyurrupala ready-jarrinjarlalku, ngayilkilpapala ready nyangu.  Ngurulpapalarla nyangu nyanungu nganayiki mungaku parraku yanjilypiriki.   Jungajuku kanunju-jarrinja-yanu.  

Nyanungujulkulpala ngunaja pardayirlaju yangka outside, tent-iwangu, outside.  Ngulaju tent-ingkapala, tent-ingka, pipangka yali nganayirla, tent-i, tent-ingkajulpa live-i-jarrija.  Well, outside-i ngnatalpapala ngunaja, mayiji.

Might be.  Junga, jungajuku-uu nyanungupala yanurnu.

"Yanirli kuja-side.  Nyurru wajarli pinyi ngayi.  Nyanyirli married-ijapa!"

Jungajukupala yanurnu warru.  Kuja-aa, kujarnipala yanurnu.  Yangka, you know, married is wurnturu.  Yanurnu, yanurnu, yanurnu, yanurnu, yanurnu.  Now!  "Nyampu kapala nguna!"  

Karlarninginti yangka little bit wurnturu-manu.

Kuwiiij!  Warlkurrurlu yangkangkujuku walyalku jingi-jingi panturnu kulkurru.  Yuwayi, that walypali pakarnu, government man-ilki nyinaja, isn't it, government man.  Yuwayi, government, government nyinaja, yuwa.  Finish.

Ngula nyanungu karlarningintipala marda kurlardarlu panturnu.

Well, yalumpurla warkarnirra tarnngajuku Japanangkaju nyampurla pirlingka.  Nyampu jintakari Japaljarri parnkaja yalikirra, Mawu, Mawukurra, nyampu Mawu, yangkajala kujarlipa nyangurnu, ngulangka pirlingka yalumpu kankarlarra.  Wijirrkirla warrkarnu.  Warrkarnu.  Yukaja.

Well-i, yalumpurla kalalu panukari nyinaja kurlarni, nyampurla kalkurnu.  Yalilpalu kurlarnipirdinypa panukari nyinaja.  Right.  Yangkaju yapa yanurnu, yali kawarrtawarrakurlu, kamulukurlu.  Well, nyanja-yanulpajana kajilpalu wangarlalku turnu-jarrija.  Too late.

And-i, "Now, might be, might be-ilkipala yangkajarrarlujuku purlkajarrarlu pungu waja?  Yawu, nyampuju nyampurrarlangu waku, ngularrarlangu, yuwayi."  Nyampu well-i nyanungurlukili nyampuju yalumpujangka jurru nyanungurlulku yarripalangu yilyaja.  Jungajuku, yuwa, jungajuku rdipijarnulkulparla.  Ngulajangkaju, yuwayi, yanulku yangkaju.  Jintaparnta kawarrtawarraparnta yarnkanjunu.  Nyampurlajukulpalu panukariji karrija.  

Yanu-uu nganayikirra, Coniston-ikirra.  Pipa nyanungurluju yirrarnujalanyanu? Ayi, yirrarninjawangurlu lawaju.  Yalirlakili yirdi-manu.  Yirrarnu, yirrarnu, yirrarnu, yirrarnu, nyarrpara, nyarrpara? Yimirlangu yangka yirrarnu yalirli Jakamarrarlu.  Ready-manu yangka yirrarnu..  Jintangka ngayi yangka yinyarla yimi-ngarrurnu Randall-ikilki, Randall-ikilki ngarrurnu, ngarrarnu, ngarrarnu, ngarrarnu-awu.


"Wardangkaji!  Wirnmani, ngalipakupalangu ka yani!"

Ngula yapa jintalpala yanu Keeper Kapiss-kirralku, Kapiss-kirralpala yanu jintakurlu kawarrtawarrakurlu.  Ngulangkapala, right, Yinjamurrapalarla.  Walypalirli yaliwardingkilki kangurra Alurayikirra, not Alurayikirra yangka, kanunju Kanajurlakurra, proper town-ukurra, old station-kirra.  Ngulakurra yanu.  Tarnngalkurla yinja-yanu ngayi nyarrpakarrarlu.  Nyanungu walypali kapankurnu rdipija Old Murray yirdi, policeman, Old Murray.

Yanurnu, you know, right up nyampukurra.  Alright, nyampurlalu panukariji yanu.  Ngayi yangka yalumpu kujarlipa water cross.  Karrimirni ka ngapa yalumpujuku.  Well, pirli yalumpujuku, water yalumpu, kirrirrparla nyinaja, water hole, really big water.  Water hole.  Ngulaju, lawajala.  Ngulaju yangkakurrawarnulkujala, nyampupurujala lirrirl-pangurnu.  Yuwa, larripala pangurnu nyampurlu nganayirla.

Right.  Jungajuku yali wantijarra yalumpurla whole lot.  Search-i-manujana.  Manu yali kurlarnipirdinypa kujalpalu nyinaja muljungka, kalkurni.   Yirdiminjikirla, kalkurnilpalu nyinaja.  Ngulajangka yanu-uu.  Nyampurrarlajulpalu every way wapaja.  Yaninja-yanulpalu every way.
You know that, yanurra nganayi jingi-jingi yalumpuwiyi.  Nyanungu yukaja.  Nyanunguju yali purlka walyangkajalalpa nyinaja.  I'll show you that, nyanungu yujuku.  Walyangkalpa nyinaja pirnki.  Jalangurlu karnangku show-mani, jalangurlu karnangku show-mani.  Kutujala, isn't it?  There, Yilpijaminirla, not far.  It's half mile.  Nyanunguwanaju pirnkirlangu karlipa nyanyi.

Ngulajangkaju yuwayi pirnkiki yukaja, yukaja tarnngaju.  Well, pirli, round one there witawangu nyina, well nyampujulpala jirrnganja shut up-jarrija, yunparnulpa, shut him up-manu, marnta.  Yunparnulpa shut him up-manu, shut him up-manu yali pirli.  Kala wirtirla nyangu kala.  Wurajirlijiki kala kuyuju panturnu, until late-irli.  Wurnturu kalanyanu yirrarnu.

Jungajuku, yuwa, nyampuwana yanu, pirliwana.  Minyiparntiparntiwana pinarnu kankarlarra warrkarnurra.  Nyampurla jintakari warrkarnu.  Tarnngajukulpa yalumpurla nyinaja.
Panukaripukalpalujana muku-luwarnu, different mob-puka, karnuru, nothing to do.
Luwarninja-yanujana-aa.  Yangka nyanungurlu missing-manurra again, old man-i, walypaliluwarnu.  He was the walypalipakarnu, old Japanangka, uncle again, old uncle.

Right up yanu, Wakurlpuwana yanu-uu.  Yalirlajukujana wajampa-manu, Egan, Egan-i, like, nganjuwarnuju, nyampu again, whole lot.  Lawajala yangka yali nganayirla, Mission Creek-rla, yangka kuja karlarra.  Lawa again.  Yangka nganjirni-ngnajirni, minijangkarlu, warmurlujangka.  Lawayijala.
Well, first time-wiyi.  Ngulajangkaju-uu, yuwayi, kujapurdarlulpa yalurra pinja-yanu, kujapurdarlu yali yalurra pinja-yanu.  Nyanungujarralpala tarnngajuku live-jarrija.  Jungajukulpala live-jarrija.  Yalumpujuku tarnngajukupala no come out-jarrija, lawa.  Kujapurdarlu tarnngalku pakarninja-yanurnu nganayi warru yatujumpayi Yalaninjikirra.  That far. Nyurru. 

[ Lily Nungarrayi: her story of life around Jila taped Lajamanu Jan 1989 Transcribed Valerie Patterson Napanangka]

Jilangka jukurrpa kujalpa nyinaja, ngajukupalangujalalpa nyinaja jintawiyi.  Nangalarlu mardarnu kurduju Japaljarrijala ngajukupalangu.   Mardarn -uu, nyinajaju-wapalpa ngatiji wayi, Japaljarriji ngajukupalanguju.   Wapal-nyinajaju-uu ngulangkajuku.  Palka-jarrijarnarla ngulangkakujuku walyangka right Jilangkajuku.  Ngulangkajukurna palka-jarrija witaju mardarnu-uu, wiri-manuju ngulangkajuku.   Witaju ngatingkiji Nakamarrarluju mardarnu ngulangkajuku wiri-manuju.    Witajangkajurna wirirrarna-jarrinja-yanu. 

 Yarturlu-Yarturlukurraju wirilkiji warru-kangu.   Yarturlu-  Yarturluwanaju ngamirnilparna warru-nyangu ngajukupalangu nyurnu, Yarturlu-Yarturluwana wangu (?), Kiriwarranguwanaju.    Kirriwarranguwanalparna nyangu.  Yarturlu-Yarturlurlalpa nyinaja ngajukupalangu ngamirniji.   Ngulangkarna nyangu wiringkilki wapanjamardarlulku.  Warrujupala kangu ngatingki manu jajipardurlu, Japaljarrirli manu Nakamarrarlu.   Ngulangkarna nyinaja-aa, wiri-jarrijarna.  Wiri-manuju, kulpariji-kangu kakarrara, kakarraraju kangu Jarrardajarrayikirra ngajunyangu walyakurrayijala.  Jirrama kapala Jila manu Jarrardajarrayi ka(?) nguna ngajunyanguju.   Karlarra, kakarrara, Napanangkakurlangu, manu Nungarrayikirlangu, Napaljarrikirlangu manu Napangardikirlangu, Japangardikirlangu, Japaljarrikirlangu, Japanangkakurlangu.   


 Ngula karna wangkami nyampuju jalanguju ngurrjunyayirni.     Pirrjirdi karna wangkami jalanguju.   Yirri-pura karnaju wirilki. 

 Wiri-jarrijarna ngulangka-aa.  Ngulangurlujurna wapaja.    Jarrardajarrayiwanajupala warru-kangu, Jilakurrajupala kulpari-  kangu Japaljarrirli manu Nakamarrarlu, ngajukupalangujarrarlu.    Nyampuju yijardunyayirni karna jukurrpajangkanyayirni Jarrardajarrayi manu karnapalangu Jila ngarrirni.    
  Ngulangkajuku malaju, ngulangkayijala yamirda-manu ngulangkarlujuku malangkuju ngajunyangurluju jajipardukurlangurluju Rdipirrirliji.  Nyurtinparlajulpalu katurnu jukurrpaju.  Ngulawardingkirli purrajalpanyanu ngarntapiriji ngaringkilki Yimardarlalku.  Rdakukari rdakukari ka yangka karri Jilangkaju ngajunyangurlaju walyangkaju jajipardukurlangurlaju Japaljarrikurlangurlaju, yungkiyi-  yirrarninjakurlanguju ngajukupalangukurlanguju.   Ngulalpa nyinaja.  Ngulajangkajukulpa panturnu-panturnulpa.    Purrajalpapala.  Ngulangkarlujukujupala wiri-manu.  
 Wiri-jarrijarna ngulawardingki.   Ngulajangkajurna yanu-uu, warru-kangulpajupala Mt Doreen-wana, Mt Doreen-wanalpajupala mardarnu.  Wiri-jarrijarna, parntanypa-jarrijarna, kurdukupalangulkurna jarrija.   Kurduklurna manu Yayikurayilki (Hargraves) Jilawanguyijala Mt Doreen-rlajuku.  Mt Doreen-  jangkaju kanguju pina, pinaju kangu Jilakurrayijala.    Jilangkalparna nyinaja yilpajupala kangujarala ngapujurlangurlu ngajukupalangurlu ngatingki Nakamarrarlu, manu Japaljarrirlilpajupala kanja-yanu kurdukupalangulku.     Walyalparnapalangu ngulangkarlu marlaja-nyangu.  Ngajukupalangu jaja nyurrujuku walku-jarrija, nyurruwiyikirli walku-jarrija jajaju manangkarra Tarupayijala yirdiji Napanangkaju Tarupayiki, Napangkaju walku-jarrija nguajukupalanguju kaminajala wurlkumanuwangu kaminajala walku-jarrija wiyarrpa ngajukupalanguju.  
 Ngulajangkajukulpa jukurrpaju nyinaja Jarrardajarrayiwardingki walyakuju manu Jilakuju.  Jilawardingkijiki jinta-wardingki.     Jilangkajuku kulpari-jarrija jukurrpaju, ngulakurrajuku kulpari-  jarrija, nyinajalpa ngulangkajuku.  Jukurrpa nyampu karna wangka, nuu yapa karna yirri-purami, jukurrpajukulpa Japaljarri, Nakamarra, Nungarrayilpapala wapaja.   Ngulangkajukurna palka-  jarrija Jilangkajuku, yalumpurlajukurna born-jarrija, palka-jarrijarnapalangu Japaljarriki manu Nakamarraku manu Napanangkaku.   Matawarijulpa palka nyinaja nganayirlaju kurdungurluju Jilangkaju yilparlajinta ngajunyangukuju ngatikiji manu jajipardukuju.  Matawariwanajulpa palka nyinaja, Jilakujulpa palka nyinaja kurdungurluju Rdipirrikiji kuja ka karri malaju.    Kurdu-kurdu ngulangkajukulpa jukurrpajulpa nyurtinpajulpa katurnu jukurrparluju.  Numu warrajarlupukalpa katurnu, nyurtinpalpa katurnu yijardu jukurrpa.  Kurdu palka-jarrija ngulangkajuku.    Yirna ngajuju, manujupala ngajuju.   Jukurrpanyayirni yijardunyayirni nyampuju karna wangkami, nuu karna warlka-wangka, yijardu karna nyampuju yimi-ngarrirni jukurrpanyayirni.     Ngulajukurna wangka.  

[Jukurrpa:  Yarturlu-yarturlurla Ngarrurnu Louisa Lawson Napaljarrirli, Lajamanurla Jan 1989 Transcribed Valerie Patterson Napanangka]

Kalarnalu yanu, nyiya kalarnalu kuyuju pakarnu, warrarna,   lungkardapiya.   Ngula kalarnalu pakarnu pirdingka panujarlurla.     Warru-pakarnu, (3), kalarnalu-uu (4) yirdijangarra jirriyipalawa   ngu puupala, panujarlu ngayi wita-wita mapirri jala-jala.     Kalarnalu warru-pakarnu. 

Yamakurra kalarnalu yanu.  Kalarnalu nyinaja wurnturu parljuwana.     Ngapaju kala wantija.  Ngulangka kalarnalu yanu, yangka,   yakirilki kalarnalu warru manu kartakukurra, kalarnalu warru-  manu, yamakurra kalarnalu kulpajarnu yangka warlarlpawatiki.   

Kalarlijarri yanu Yarrilpijarra jangarra ngajarraju   Napaljarrijarraju jirrama, Mirnpirriyapatukula, Jurlardapatu.     Yanu kalarnalu yamangka, kalarnalu nyinaja manu Kajingarra   Napangardi.   Kalarnalu kurlpu-kurlpu-yanu yapakujaku   panukujakuju.  Kalarnalurla warru-pakarnu ngungkarlikilki   pangkanaku.   Ngula kalarnalu kulpajarni.  Yurnturnu kalarnalu   kartakukurra, kalarnalu jawirri-winjurnu.  Warru-pakarnu   kalarnalurla.   

Pina yanu kalarnalu, nyinaja kalarnalu.   Yii, ngapawana yangka   yarluwarnuwana kalarnalu wapaja.   Wapaja kalarnalu-uu, pinarni   kulpaja kalarnalu, yamangka kalarnalu nyinaja.   Ngaka kalarnalu   wuraji-wuraji ngurrakurra.   Ngulajangkaju Jarritiyijala   warrkarnijala kalarnalu warrki-jarrija - uu.   Kalarnalu warru   yanu, yanurnu ngurrakurralku wuraji-wurajilki.   Ngula kalarnalu   nyinaja.   Wali kalarnalu warrkikirralku palju-parnkaja.   Ngaka   kalanganpa nganimpakuju rangkarr-ngarnu jinta-jinta-jarrija.     Kalarnalu, nyiya, kalarnalu yangka warrkirni(li).   Tampa   kalarnalu purraja janikirilypa.   Ngula kalarnalujana kamparru   yurnmi-yurnmi-manu.   Ngarnu kalarnalu. 

Ngulajangka kalarnalu nyiyalku yanu, nyiyawiyi kalarnalu olden   times-ji use-manu hard broom and broom-nyayirni.   Waji-manu   kalarnalu, toilet nyuwani-manu.   Ngulajangkaju warrkirniliji   sheet kujurnu, kalarnalu pija, kalarnalujana wurduju-manu.     Mijijiki ngulangkajuku kalarnalu warrki-jarrija.   Yii.     Ngulajangkaju kalarnalu wuraji-wurajilki kulpaja, nganimpa   yangkapatujuku Napaljarri jirriyipala, jinta Napangardi,   ngulapatuju Kardarrngunyu.   
Kulpaja kalarnalu ngurrakurra.  Ngunaja kalarnalu, yii.  

Nyangurlangalpa Jarritiyi-jarrija kuja yungurlipa kuja yani   nganayikilki wanakijiki.  Ngula kalarnalu yanu ngayakikirra,   ngayaki jangarra yapakurlanguju kalarnarlu ngarrurnu,   "Ngayakikirrarlipa yani.   Yawuu!  Yakajirrikirra yungurlipa   pajirniyi!"   Kalarnalu warru yanu, kalarnalu kulpanjarni-yanu   ngaka yangka.   Kulpajarni kalarnalu wuraji-wurajilki.   Yii,   ngurrakurralku kalarnalu.   

Ngulajangka kalarnalu yarnkaja.   "Yanirlipa wirlinyilki kuja.    Kuyurlipanyanu warru pakarni kuja warrarna manu kuwana."     Kalarnalu warru pakarnu, pakarnu kalarnalu.  Ngulajangkaju   kalarnalu yangka wurnturu yanu, ngayi yangka jirrkapayi.     "Ngayilkijala karlipa nyina matalku nyampurlaju."   Kalarnalu   yanurnu. 

Jarritiyilki yangka kalarnalu nyinaja maniyikiji wardinyilki,   "Jalangurlu now kapurlipa mani kuyu, " manu kalarnalu manu.     Ngulaju kalanganpa yungu five hundred ngulajuku.   Ngajulkukirli   jangarra kalarnajana yungu maniyi yangka tala yangka kirlaki-manu   ngajukurlu ngurrjunyayirnirli.  Ngayi yangka wurdujurluwiyi.     Ngulajangka mangarri kalarnajana yungu kartakukari kartakukari   jampitakari jampitakari, juka, purlawu, ngarlany (pa) yangka   mangarri ngula.

Ngulajangka kalarnalu wurnalku yanu.  "Yanirlipa kuja   yarlatayilki kuja Walyangkarn(l)akurra."    Walyangkarnarla   kurlirra kalarnalu nyinaja ngulawana.   Ngulangka kalarnalu   yirrarnu, ngulangka kalarnalu nyinaja-aaa.   Ngulangurlu   kalarnalu palju-parnkaja wirlinyi.  Kuyu kalarnalu ngarnurra   manjikirli.   Yii, yii, pakarnu warru kalarnalu. 

Ngulajangkaju kalarnalu kulpajarni marnukurra warlarlajakurra.     *Kalarnalu ngayi yangka yujukuwana nyinaja manu yayirni.     Kalarnalunyanu parnta-yirrarnu mikinparrawangurla.  Ngulangka   kalarnalu nyinaja.  Nyinaja kalarnalu - uu.   Yii, Ngulajangkaju   kalarnalu, wurnturu kalarnalu yanu, kuyuju kalarnalu warru-  pakarnu; kuwana, warrarna, lungkardapiyajala.  Warrarnaju kula   kankulurla pina-nyina nyurrula warrarnaku.   Pirdingka ka nguna   kanunjumparra.   Wali kaji *(you sing. as "one") kanpa yitaki-  mani lungkardapiya manu yangka lungkardapiya wirliyaju   parnkanjakurraju.   Ngula kalarnalu ngarnu yangka.   Ngurrju waja   kalarnalu ngarnu, anything kuyu nyiyakantikanti, nyalyurti,   warrarna, kuwana, pakuru, janganpa kalarnalu pakarnu yangka   ngula.  Jayakurra ngula kalarnalu ngarnu.   Yii kalarnalu   kulpajalku now ngaka yalatayijangka warrkilki kalarnalu start-  jarrija.   Kalarnalu yanurnu.  Yanurnalupalangu Parri Japmaniki,   Gordon Japmaniki, Mrs Japmaniki kalarnalu yanurnu.   

Mijijiji jirrama kalarnalujana mardarnu Gordon-jarrajuku Parri   Japman-angu rdujujarraju.   Ngulaku kalarnaluplanagu yanurnu and   kurdujarraju witajarraju kalarnalupalangu, Malon, Michael and   Robert kalarnalujana kangu jirriyipala jirrama jinta.   

Ngatinyanu jinta jirriyipala, little Michael, Michaeljala witaju   and Robert and Malon, that's all.

Kalarnalu kulpaja.  Wita-wita kalarnalujana kangu yinya Yarturlu-  Yarturlukurra.   Yujukurla kalarnalu nyinajayi.     Kalarnalupalangu mardarnu; mardarninjarla ngaka yangka wurajirli   kangurni.   Yujuku kalarnalujana jirrnganja nganturnu.     Ngulangka kalalu nyinaja kurdu-kurduju.   Kalarnalujana jawirri   nganturnu ngulangkajuku.   Ngulaju kalarnalu warru-yanu-uu.     Kalarnalupalangu mardarnu.   Ngaka kalarnalupalangu kangurnu   wurajirli yangka kurdujarra nyanungujarra kardiyajarraju.     Kalalujana mardarnu manyungkarlu yujuku ngantirninjarla.   

Winkinupalku (?)jala kalu nyina.  Puta karlipajana pina-mani   yangka yujukurlangurlaku ngantirninjaku.   Wita-witarlu kalalu   nganturnu yujuku ngurrjunyayirni.   Kuurluwangukaturlaju kala   nyampurlaju karlipajana punkujala puta wangkanjarla kurnta-jarri   yangkaju yujukurlanguku ngantirninjaku.   Kula kalu pina nyina   ngurrpapardu.  Ngatinyanurla, jajinyanurla kalu live-jarri.     Nuwulpalu yangka manyuwana nyinakarla.  Puta karlipajana pina-  mani.  Walkujuku.   Ngulajuku mayi?

[Ted Egan Jangala recorded Yuendumu 17/10/90, transcribed L Cataldi, P Rockman 12/11/90]

Mrs Pink-kirli

Nyampu, nyampu karna yirri-pura, nyampu karna yirri-pura nganayi yilpalu mardarnu Mrs Pink, yilpalu mardarnu Mrs Pink nganayirla Pirdi-pirdirla.  Pirdi-pirdirlalpalu mardarnu.  Ngulajulpalu mardarnu kardiya, early day-lpalu mardarnu.

Pirdi-pirdirlalpalu mardarnu.  Ngulalu kangurnu Puyurrukurra.  Puyurrukurralu kangurnu.  Nganayirlilpalu kanja-yanulpa bed-i-piyarlu.  Watiyalurla, watiyalu wayurnu.  Watiyalu pajurnu, watiyalu, wayurnulu, wayurnulu, wayurnulu, wayurnulu, wayurnulu, wayurnulu, wayurnulu, nganayirlilu wayurnu.  Bed-i-piyalu ngurrju-manu.  Nganayirlilu wayurnu kurrararlu, yangka nganayirli kuja karlipa, kuja karlipa nganayirlangu pajirni.  Yangka nganayi kuja karlipa pajirni yutajiti, ngulapiyarlu.

Pajurnulu-uu.  Nyampurlalu ngunanja-yirrarnu.  Waa, kanja-yanulkulpalu, kanja-yanulkulpalu kujarlu jirramakari.  Kujarlulpalu kangu-uu.  Murru-murrulpalu kanja-yanu.  Jijakurra nganta yungulu kankarlarni .. yii .. nganayikirra, Nyuntukurra, Yarrunkanyikirra, Yarrunkanyikirra.  Yungulu kankarlarni.

Kangurnulu, kangurnulu, kangurnulu, kangurnulu, kangurnulu, kangurnulu, kangurnulu.  Yalilirla yirrkirnparni ngunaja nganayirla Mirlirlpa Bore-rla.  Mirlirlpa Bore-jangkajulu pardija-aa.  Kujalu yanu nganayikirra, Puyurrukurra.  Puyurrurla ngayili mardarnu.  Yirrkirnpalurla ngunaja Puyurrurla.  Puyurrurlalu mulju pangurnu.  Muljulu pangurnu ngapa.  Watiyalurla yirrarnu, yirrarnu, yirrarnu.

Ngulalpalu mardarnu, ngulalpalu mardarnu.

"Karingantarlipa kanyi!"

"Ngapawiyili nganjanka!"

"Ngapalu ngula nganjanka nganayi.  Ngapakulu ngulaku yanta yalumpuku nganayiki, ngapa yangka yalumpu nganayi Jila Well-rla kujapurda!"

"Yumurrpa.  Yumurrpakulu parnkaya!"

Yumurrpakupala, parnkajapala jirrama.  Nyanja-yanupala Yumurrpa.

"Karinganta ngapa palka."

"Oh, yalikirralku karlipa kanyi."

Yalikirralku kangu Yumurrpakurra.  Yumurrparlalkulpalu mardarnu.  Mardarnu, mardarnu, mardarnu, mardarnu, mardarnu, mardarnu.  Ngulajangkajulu kangu.  Ngulajangkajulu kangu Jilakurralku.  

Ah, ngapalu nyanja-yanu Yumurrpa.  Yumurrpalu nyanja-yanu. Yumurrpakurralu kangurnu.  Ngulajangkajulu ngunaja-ngunaja again.  

Kirringkalu mardarnu, mardarnu, mardarnu ngurrjukarrikarrilki.  Kalalurla yungu wardapi.  Kalalu ngangkayirli, kalalurla yapangku manu, witch doctor-rlu.  Witch doctor-rlu kalalu, kalalu yunparnu.  Kalalurla kuyu yungu wardapi, marlu, yurapiti, karrarrpa.  Karrarrpa kala ngarnu.  Nganayi kala ngarnu yarla, yarla kala ngarnu, yumurrunju kala ngarnu, yumurrunju means that .. yeah yarla wita, ngarlajiyi, ngarlajiyi.  Ngulajangkaju janmarda, janmarda kalalurla karlaja.  Kalalu yirrarnu parrajarla.  Janmardaju kalalu nyanungukurra kalalurla kangurnu.

Ngulajangkajulu pardija-aa nganayikirralku.  Kujapurdalkulu pardijarra Jila Well-i-kirra.  Jila Well-rlalkulpalu mardarnu, mardarnu, mardarnu, mardarnu, mardarnu.

"Kakarrararlipa kanyi?  Nganayi, walypalikirrarlangu yilparlipa nyangkarla.  Nyampurlaku, Braitling?"

"Yuwa."

Ngulakurralu pardija.  Ah, Pirrpirrpakarnulurla yirrkirnpa-ngunaja, kutulku Pirrpirrpakarnurla, yangka karru karluwarnurla.   

Ngulajangkajulu pardija.  Yii-ii, kangurnulu, yii, kangu wurrurnulu Jinirrpakurra, karluwarnukurra windmill-i kuja ka karri.  Nyampukula kakarrara Luurnpakurlanguju, nyampukula pirliji Luurnpakurlanguju.  Nyampukurralu kangurni Jinirrpakurra.

Ah, ngurrangkalu mardarnu, mardarnu, mardarnu, mardarnu.  Kangurralurla walypalikilki.

"Karingantalparlipa ah kangkarla.  Yilpankulu yilyayarla town-kurralku.

Ngulajukurnalu yupujurlaju mardarnu.  Ngularnalu yapangku waja kangurnu.  Yuwa, ngurrju waja!" purlka-purlkalurla wangkaja.

"Yeah, ngurrju yalumpuju waja.  Kapurnalu yilya Alice Springs-kirralku."

Ngulajangkakulalu yilyaju Alice Springs-kirraju.  

Ah, nyanungurnalu, show-manunganpa nyanungukulku yilparnalu yanu nyanjaku.

Nyanungurlunganpa ngarrurnu again,

"Karinganta yapangkujulu mardarnu waja yalirla Warlpirirli Mt. Doreen-wardingkirli."

Ah, yeah.  Well-i ngakarranyi nganimpapuru lawa nyinaja, karnuru.
Ngulajuku.

[YINARLINGIKIRLIYIMI NYAMPUJU YIRRARNU CECILY NAPANANGKARLU]

Yinarlingi ngatinyanurlu mardarnu kurdu witapardu pirlingka
jilkarlawangu.

Jajinyanurla yanu wangkanjaku pimirdinyanuku.

Wangkajarla jajinyanu pimirdinyanuku,
     "Kurdu witapardu ka ngunami yinarlingi pirlingka jilkarlawangu."

Pimirdinyanu manu jajinyanupala yarnkaja yarda.  Yanurnupalarla
wangkanjaku yaparlanyanuku.

Wangkajarla jajinyanu yaparlanyanuku.
     "Kurdu witapardu ka ngunami yinarlingi pirlingka jilkarlawangu."

Jajinyanu manu pimirdinyanu manu yaparlanyanulu yarnkaja yarda.
Yanurnulurla wangkanjaku ngamirninyanuku.

Wangkajarla jajinyanu ngamirninyanukuju.
     "Kurdu witapardu ka ngunami pirlingka jilkarlawangu."

Jajinyanurlujana warru-manu yinarlingipatu.  Kangujana wurnturu
nyanungunyangukurra pirlikirra nyanjaku kurdu witapardukuju.

Jinta-jarrijalurla kurdu witaku.  Jina-mardurnulu, jina-mardurnulu
kurduju jilkarlawanguju tarnngangkulku.  Yunparnulurla yungurla
pardimi jilkarlaju.

Ngakalkulu yampinja-yanu wirilki jilkarlakurlulku.  Ngurrakurralu
jarnku-jarnku pina yanu wardinyilki.


[[4.10 <yurrkuru.wpr>Transcript Warlpiri Video   YURRKURUKURLU             page #]]
Nyampurlanya kalarnalu nyinaja ngapangka.  Nyampurlanya 
kalarnalu nyinaja ngurrjuwiyi -- yuwarlirla.

Nyampurla kalarla parntarrija yuwarli walypaliki 
ngurrjuwiyi.  

Nyampuwana kalalu kamurlukurlurlu kangu karlarra mayili 
Kuurtarnukurra manu Halls Creek kirra kamurlurlarlu.


Kalalu mayilikirli yirdiyi-karrija nyurruwiyi.

Yaparlapuraji kala nyinaja nyampurla ngurrangka.

Yuwarlirla parntarrija kardiyaku yalumpurla.

Yilyajarni ngapakurralku Japanangkarlu.  Kardiyarla 
wangkaja.

Yalumpurlalpalu nyinaja.  

Japanangkarlulparla wapal-nyangu nyangu nyangu 
ngapujunyanuku.

Japaljarrijarrapala yanurnu.  Yalikirra yuwarlikirra.  
Yanurnupala.

Pungupala.  Pikirla nganingirri-manu Japaljarrirli 
Japanangkaku.

Kujarlu nganingirri-manu jintakarirliji.

Yuwayi.  Kujarlu nganingirri-manu.  Pakarnupala.  Wali 
kangupala.  Milyingkapala yirrarnu.  Kuja.  Rdipijalurla, 
ngayilkili jiminti-manu.

Laninji yanu pamarrpakurra.

Kajijana manu Murray-rli warrmarlalku.  

147  Murray-rlijana manu, mukulujana luwarnu.

148  Everywhere-lkilijana luwarnu.

152/3     Lanilkirnalu yanu pamarrpakurra kujalku.

155  Kujalkulu yanu yaparlapuraji, Pukurdiwara.  Kujalkulu yanu.

156  Nganimparnalu yanu pamarrpawana.

158/9     Tarnngalkulparnalu wapaja pamarrparla -- walyawangu.

162/5  Yipirriwanarlangulkulparnalu nyinaja.  Kujalpalu yanurnu 

nantuwukurlu, wali kujalpajana yunparnu.  Ngajujulpa mardarnu 
wurlkumanurlu watiyarla ngarlkirdirla.

170  Nantuwuparntalpalu parnkaja, nuulujarrangku nyangu 
watiyarla.

177  Nuulujarrangku watiyarla nyangu, nyampupiyalpaju mardarnu 
wuruly-wuruly-mardarnu.

184  Lawalpalunganpa nyangu.

185  Yalirlalpajana yaparlapurajirli yunparnurnu nantuwukurlu.

186  Kujalu kardiya parnkajarra nantuwukurlu panujarlu, 
nganimpalparnalu kujayijala wapaja warruyijala.

189  Ngarlkirdipardurlalparnalu warru wapaja.

195  Lawa nuulunganpa nyangu.  ngulajulu jingijingi parnkaja -- 
nyanjawangu.  Nyanungurlu wurlkumanurlu, kujalpaju mardarnu, 
ngulakirli yalumpujurnalu wurnalku yanu tarnngakirli.

198  "Nyarrparawanalkurlipa yani?"  Yalumpujurnalu yanu lanilki 
tarnngalku.

-----------------------------------------------------------------
237  Kujarlunyapala warru pinjarniyanu.  Nyampuwanarlunyapala 
pinjarni yanu kujarnirlikilapala pakarnurnu.  Tarnngalkupala 
pakarnurnu.

245/6  Ngula yangka punpulupiyarlu.  Punpulupiyarlupala 
pakarninjarni yanu.

248  Yalingirlilparnalujana nyangurnu ngurrangurlu.  
Nyampuwanakulalparnalu ngunaja -- ngurrangkaju.  
Yalumpuwanakulapala yirrarnu.  Pakarninjarlapala kangurra 
yalikirra ngulajupala milyangkalku yirrarnu.  

262  Ngakalkujalalujana milyingka yirrarnu ciment-rla.
Randal Stafford-rlijana marlaja milyingka yirrarnu Coniston-
wardingkirli.  Ngulanya.

266/278  Ngurrjujala kalarnalu nyinaja.  Yangkakirlirnangku yimi-
ngarrurnu kuja parnkaja pirlikirra yalikirra ngulangkawiyi yukaja 
-- walypalirli kujalpalu luwarninjarni yanu.  Ngulapuru nyanungu 
yukaja.

282  Kuja pirliwana yaliwana yanu.

284  Kujayijala Japaljarri warrkarnurra Pukurdiwaraju.  
Nganimparnalu yanu pirliwanayijala.  Nganimparnalu yanu 
pirliwana.

288  Tarnngakirlirnalu yaninjayanu.  Japanangkarlulpa panturnu 
marlu, kalanganpa yungu.  Yinja-parnkaja kalanganpa.  Kalanganpa 
yinja-parnkaja.

296   Ngulapurujukurnalu wurnturu-jarrinjayanu Yipirripinkikirra.

298/300  Yipirripinkikirrarnalu yaninjayanu kujakirli.  
Tarnngarnalu yaninjayanu wurnakirli.

302  Japanangkalpa wapaja nyampurlajuku pamarrparla 
pirnkipardurla.  Ngulakirli.
-----------------------------------------------------------------
333  Yuwayi.  Nyampujulu ngurrju-manu kardiyarlu.  

Milyingkawiyipala yirrarnu -- yangka yapapiyarlu.  Ngulajangkaju, 
mukurnalu yanu lanilki.

338  Mukurnalu parnkaja lani.  Cimenti-manulu purdangirlilki.

341  Yinyarlarnilki kajirnalu yanu pirlikirralku.

343/351  Kujarnalu yanu.  Pirlingkalkurnalu parnkaja.  Kangujulu 
wita kuja.  Kujalunganpa kangu wita-witakurlu.

370  Nuulunganpa rdipija.  Lawarnalu yanu.  Lawakirlirnalu yanu.  
Yalirnalu yanu Yipirrikirra -- tarnngalparnalu wapaja.  
Yipirripinkirla kujalpalurla pardarnu, ngulajulpajana 
yunparninjarla yilyaja ngapangurlu.

381  Yanu mukulpalu ngapangurlu.  Nyanungulpa pirdangirli 
yukajarni ngapakurra.  

385  Pirdangirli yukajarni -- Japanangka nyanungu.  Kujalpalurla 
ngapawangurla pardarnu, ngapawangurla wantapururlangu.

390  Ngulajulpajana yunparnu.  Yilpajana yunparnu, 

yilyajalpajana.

292  Yuwayi.  Yajikilpa nyinaja nyanunguju Japanangka.
Ngulakirlinya.

506  Nyampuwanakirli -- jingijingirnalu yanu Wakurlpuwana.  

511  Wakurlpuwanarnalu yanu -- pirliwanarnalu warrkarnurra.  
Nyampurlanyarnalu yukaja ngajukurlu witakurlu ngarlkirdirla.  
Nuulunganpa nyangu.  

518  Warrulpalu turnu-jarrija nantuwukurlu.  Everywhere 
nuulunganpa nyangu -- nyampupiya kutunyayirnili tuurn-kangu.  

521  Nyampupiyakanjayi kalalu parnkaja.  Nuulunganpa nyangu.

528  Nyampurra ngapa, nyampurlanya kalarnalu ngapangkaju 
nyinajayi -- ngakaju.  Kujalu lawa-jarriya yapa.  

530  Kujalu pina-pina-yanurnu Conistonkirra.  Lawangkalku 
kujalparnalu pina-pina-yanurnu ngapakurra nyampurrakurra.

536  Kuja lawa-jarrija, kujalujana muku luwarnu.

542  Tarnnga kujarnalu yanu, ngulajurnalu pina-pina-yanurnu.

545  Nyurruwarnu ka nguna ngapa nyampuju.  Ngapa palinjawangu.  
Tarnngakirli kajika nguna -- Mawuju.

550  Jukurrparlulpa ngajarnu mawu karntangku. 

552   Nyampu karntakurlangu -- karntalpa nyinaja jayakurra.

557  Yalijangkaju yangka lawa-jarrijalku yapa luwarninjaku lawa-
jarrijalku.

559  Ngulajangkaju yanurnulkurnalu ngapa nyampurrakurra.  
Ngulakirli mayi nyampuju?

668  Nyampu kanpala nyanyi?  

679  Nyampungurlurnalu yanu.  Kalarnalu parnkajalku.  
Warringiyiji yanu nyampurlakula.

683/7  Purda-nyanyi kanpajupala?  Warringiyiji yanu 
nyampurlajuku.  Nganimparnalu yanu nyampayi pamarrpakarirla.

690  Kujapiyajana ngarrika kajingkili japirni kardiyarlu.  
Pirlingkarnalu yanu nyampurla.  Yanurnalu---.  Manu kurrurnpuju 
Eganiji -- Jangala.

694  Egan kurrurnpuju yanurnulpa karlarrajangka.  

697  "Karlarrajangka kajikarna yanirni.  Yalumpurlajuku karna 
yarnunjuku-jarri."

700  Kardiyarlulpajana luwarninjarni yanu kakarrarnirli.  
"Kajikarna jijamirni karlarni."  Eganiji kurrurnpu.

705/14  "Kajikarna yanirni karlarni.  Nyampurla pirlingka 
kajikarna jijamirni."

Yajikinyayirnilpa wapaja Japajangkaju.  Kujalpalu wajirli-pungu, 

ngulajulpa nyinaja yajikinyayirni.  Kujalpanyanu yunparnu 
Wilirnirli.  

739  Ngulajulpa yajiki-jarrija.  Yunparnulkulpanyanu.

842  Nyampurlakirlili yanu.  Pirlingka nganimpajurnalu kujayijala 
yanu pirlingka.

844  Nyampuwanakirli.

851  Nyampurla jitijarra -- kujalku yanu.  Kujalku yanu, 
yinyakurralku yanu.

853  Kujalku.  Nyampurla yanurralku pirnkikirra.

861  Nyampurla kulkurrujarra raawana yanurra.

863  Yalirla ngapaju kala ngarnu warnirrirla.  Yalumpurla 
warrkarnu pirlingka nganayiki kanyarlaku kuyuku.

868/72  Nyampurlanya kala panturnu kuyuju  nganayingirli 
pirnkingirli.

874  Yalumpungurlu ngurrangurlu.

879  Kalalu yalumpurlajuku wapaja Murray-pinkiji manu warrurnu.

992  Yalingirli yangka kuja yanurnu, yanurnu -- nyampuwana 
yanurnu.  Kujarni yanurnu.

992  Ngapaju mirnirlajuku muljuju.

997  Parlu-pangurnu.  Nyampurlajuku kala nyinaja tarnnga.  Kala 
marlurlangu panturnu -- kanyarla.  

1002/1012  Kala purraja nyampurlajuku.  Pajirnijarla.  Kala 
pajurnu witakari-witakari yirlara.  Kala pajurnu witakari-
witakari -- pulukupiya.  Kala pajurnu, kala mulyurlinjirlangu 
purraja.

1027 Nyampurla kala nyinaja.  Kala yukaja manu kalalu wajirlirni-
pungu walypalirli.  kala yukajarra pirnkingka.  Parnkanjarla 
yukajarra pirnkingka.  Kalanyanu yunparnulku nyampurlajuku.  Kala 
wanapilkijala karrija.  Yuwayi.  Kala wanapilki karrija.

1031 yangka purdangirli kala raa-parnkaja -- pirnkiji.

1035 Nyampu yangka kalalu purlkapatu nyinaja jukurrpakurlu.  Kula 
ngalipa, jalangu lawalku.  Jalanguwarnu kalu nyinami lawalku 
yunparninjawangu.  

1039 Purlkapatulpalu nyinaja nyurruwiyi yilpinjikirli.

1043 Kalalu wajirlirni-pungu, manu rdipijalurla pirliwanaku -- 
kujarnirli, kala nyanungu yukajarra pirnkikirra.

1050 Kalanyanu yunparnulku.

1054 Nyampurlajuku kala nyinaja.  Nyampurlakirli.

1068 Nyampurlanya kala nyinaja warringiyiji.

1068/74    Yukayalkupala.  Nyampurlanyalpa nyinaja warringiyiji.  
Nyampurlalpanyanu yunparnu warringiyirliji.
Yukayarla.  Ngarrikalujana kardiya, nyampurlanyalpa nyinaja 
warringiyiji.

1087 Wilypirni-pardiyapala!  

1091/6     Kalalurla warrurnu wirliyarlulku -- kala lawajuku.  
Kalalurla wirliyaku warrurnu ngantuwuwiyi yirrarninjarla.

1099 Kala nyampurlajukulpa nyinaja.  Kalajana purda-nangu.  
Kalalpa kalanpa nyinaja manu kalajanarla purda-nyangu wapanjaku, 
wangkanjaku.

1112    Nyampu jintakari pirnkikari karna ngarrirni -- 
kuyukurlangu.

1122 Nyampukurrarlangu kalalu wajirlirni-pungu.  Kala mardarnu 
jirrama -- kanunju, kankarlu pirnkiji.  Kala nyampurla yukaja.  

1127 Manu kalanyanu marna tirnngi-yirrarnu nyampurlajuku.  Kuja.

1134 Nyampunya muljuju yatijarni.  Nyampurlanyalpa nyinaja 
pirlingka.

1141/3     1 Wiri-wiriwangurla.  Witangka.  Kalalpa nyinaja 
witangka, wiri-wiriwangurla yitipi pirlingka witangka.

1147/9     Kala nyinaja nyampurlujuku.  Yalirla manu nyampurla.  
Nyinajalpa, nyampurlajuku, lawa-jarrinjarla, yanulku karlarra -- 
kuja yanu -- lawa-jarrinjarla.

1154 Nuulpa nyinaja Yipirripinkirla, lawa.  Nyampurlajukulpa 
nyinaja -- tarnnga.

1158 Panukari yangka kujalpalujana luwarnu warru nyanungukuju 
nyampurlarni.  Pirlingka witangka.

1160 Japanangkarluju yimi-ngarrurnu nyampurraju kujalpa nyinaja.  
Luwarninjawarnulpaju yimi-ngarrurnu ngajuku Mt. Doreen-rla.

1170 Yirri-purajalpaju yimi Japanangkarlu.  Marlu kala panturnu, 
kanyarla kala panturnu.  Kalanganpa yungu.

1176 Kalarnalurla pardarnu pirlingkangayingayi kuyukupurda.  
Luwarninjarla kalanganpa kangurnu.

1186 Kalarnalu nyinaja nganimpaju yuwurrkuwana nyanunguku 
nyampurlarni.

1190/4 Yuwurrkuwanalparnalu nyinaja nganimpaju.  Yuwayi.  
Jarulku, jaru kalanganpa yimi-ngarrurnu nganimpaku.

1207/14 Kala nyampurla nyinaja tarnnga jirramaku wantaku.  
Nyampurlajuku kala kanyarla, marlu panturnu.  Nyampurlajukulpa 
nyinaja.

1220 Nuulurla rdipija -- yajikinyayirnilpa wapaja.  Yajiki waja.

1228 Japanangka Lajikijarntu.

1245/9 Yapangkuju kalalu ngarrurnu Kamanyarrpa manu Lajikijarntu.  
Nyampujana yimi-ngarrika kardiyaku Englishrlilki kujalpa 
parnkajarni manu marnakulpanyanu tirnngi-yirrarnu.

1252/5 Kuja.  Marnakulpanyanu tirnngi-yirrarnu.  Kalanyanu marna 
tirnngirni-yirrarnu.  Nyampurlakulalpa nyinaja Japanangkapardu 
Kamanyarrpa.

1258 Kala nyampurlakula lurru-wantija karninjarni pirnkingka?

1261 (F) Nyurruwiyiji ngajuwangurla?
(G) Nyampurla ngurrangka pirnkingka.  
(F) Kala yangka yalirla kankarlu, kala mayi kuyu purraja?  
Yalirlaju?

1267 (G) Mm
(F) Nyampurla kala ngurrangka ngunaja?  Bedroom mayi?  Kitchen 
kuyukurlangu kankarlu?

1280 (G) Manu kalalu wajirlirni-pungu, kala nyampurla yukaja.

(G) Ngayi kalanyanu yunparnu manu kala pirli lalypa-manu.

1284 Kala nyinaja yajiki -- Lajikijarntu.  Kala nyampurlajukulpa 
nyinaja.
(F) Nyajangukulpa nyinaja?

1294 (G) Wantakari-wantakariki.

(F) Kala kujalpalujana luwarnu, nyarrpajarrijalkulpa?

(G) Ngulajulpa nyinaja nyampurla nyanunguju.  Riflerlulpalujana 
luwarnu yatijarralku -- Ngatijirrikirlanguwana, Patirlirriwana, 
Kulpulurnuwana, Ngarnkawana.

1305 Jingijingilpalujana luwarninja-yanu.  
(F) Mt. Doreenji palkangkawiyi mayi.
(G) Lawa.  Mt. Doreenwangurlawiyi.  

1314 Mt. Doreenwangurlawiyi, kalalujana luwarnu.

1319 Kujalkulujana yatijarralku luwarnu kankarlukurra.  
Nyampungurlu karrungurlulujana luwarninja-yanu yatijarra 
Ngatijirrikirlanguwana -- Jarnpakurlanguwana.

1322 Yakuranjiwanarlangulujana luwarnu.  Yinya yatijarra 
jingijingilijana luwarnu -- Patirlirriwana.  Yinapakakurralujana 
luwarnu.  

1343 That Policemanu-lu puuly-mardarnu Mikanjirlalku.

1347 Jayilikirralkulu kangu.  
(F) Nganangkurla yimi-ngarrurnu?

(G) Yapangku yalirlijiki Policetracker.

1351 Kala Pukurdiwara, nyarrpa-jarrijalku?  
(G) Jarnkupala yanu kartirti. 

1358 Ngakapalanyanu jinta-jarrija Mt. Doreenrla.  Yarrunkanyirla.  
Yapakarili kangu Japaljarri Darwin-kurra, kulanganta pakarnu 
Japaljarrirli nganayi Fred Brookes.

1369/81 Yapakarili kangu Majilini.  Japaljarrili kangu 
Darwinkirra kulanganta murderer, ngarralu hangi-mantarla, 
tangkiyirla wangkaja: "Yapakari yalumpuju.  Wrong one."  
Tangkiyirla wangkaja yapakari yalumpuju -- Wapirrakurlangu 
tangkiyirla wangkaja.  Kajili hangi-mantarla, yungungantalu 
pajikarla mangkurrurla, tangkiyirla wangkaja.

(F) Nganapaturlu yapapaturlulujana luwarnu kardiyakurlurlu?  
Yapa?

1385 Kala Jakamarra Pujikati.  Manu Alec Wilson.  Manu jintakari 
purlkakari kuja palija.
(F) Ngulapatukurlu yapapatukurlu.

1400 Ngalipajayiti karnajana milya-pinyi.  Ngulapaturlulpalujana 
muku luwarnu.  Jinyijinyimaninjakarrarlu.

1402/6 Pinangkulpajana kangu Jakamarrarlu Pujikatirli -- nguru-
kanjayanu.  

1409 Jakamarra Pujikati ngulaju Mijikipurdangka.

1417 Ngulajuku.


[NGAWARRAKURLU Yirri-puraja manu yirrarnu pipangka Nancy Napurrurlarlu]

Yapapatu kalu nyinami kirringka karrungka 
wiringka. Purlka ka jarda ngunami yujukurla 
mungangka, ngulajangka  purlkaju jukurrpa ngunaja.  
Ngapa wirikirli ngulajana kangu panu yapa. Parra 
pardijalku purlkangkujunyanu nalija manu miyi 
purraja. 

     Ngarninjarlajana yanu ngarrirnjaku yapa 
yipiljiki ngawarrakujaku.  Yamparru, 
kajanyanukurla yanu. Wangkajarla,  

     "Jukurrparlurna nyangu jalangurlu 
mungangkarlu.  Ngapa wiri kapu yanirni.  Yantalu 
karrungurlu pirntinyarrakurra".

     "Lawa ngapawangurla karnalu nyina 
mangkurduwangurla". 
Kula purda-nyangu kajanyanurlu. 

     Ngulajangka, yurntalnyanukurla yanu.  
Wangkajarla,
     "Jukurrparlurna nyangu jalangurlu 
mungangkarlu.  Ngapa wiri kapu yanirni."

     "Lawa ngapawangurla karnalu nyina 
mangkurduwangurla".
Kula purda-nyangu yurntalnyanurlu.

     Ngulajangka, kukurnunyanukurla yanu, 
wangkajarla,
     "Jukurrparlurna nyangu jalangurlu 
mungangkarlu.  Ngapa wiri kapu yanirni."

     "Lawa ngapawangurla karnalu nyina 
mangkurduwangurla".
Kula purda-nyangu kukurnunyanurlu.

     Ngulajangka ngawurrunyanukurla yanu.  
Wangkajarla, 
     "Jukurrparlurna nyangu jalangurlu 
mungangkarlu.  Ngapa wiri kapu yanirni."

     "Lawa ngapawangurla karnalu nyina 
mangkurduwangurla".
Kula purda-nyangu kukurnunyanurlu.

     Ngulajangka purlkaparduju yanu pina 
ngurrakurra murlarrpanyayirni.

     Yapangku jintangku nyangu purlkapardu 
nyinanjakurra, murlarrpa.
     "Nyiyajangka kanpa nyina murlarrpa?"

     Purlka wangkaja,  
     "Jukurrparlurna nyangu jalangurlu 
mungangkarlu.  Ngapa wiri kapu yanirni. 

Ngajunyangupaturlu kurdungku kulajulu purda-nyangu 
-- lawa."

     Ngulajangka munga-jarrijalku, ngunajalkupala 
jarda karrungkajuku.

     Kujalpalu waparlku ngunaja, ngapangku 
mangkurdu kujukujurnu mungangkarlujuku.  Ngapa 
wirilki wantija wurnturu.  Ngulajangkajana 
ngawarra jangkardurnu yanurnu.  Putajana kangu 
yapa.  Miyi manu jurnarrpajana kangu jurnta 
ngapangku.

     Jungajukulpa wangkaja purlkaju, ngula nyangu 
jukurrpa.  Wiyarrpa.

     Mungalyurru yapa yangka kuja nyangu purlka 
nyinanjakurra murlarrpa, pina yanurnu nyanjaku.  
Kulajana nyangu yapa karrungka.  Ngulajangka 
nyangu yulyurdu pirntinyarrarla.  Purlkangku karla 
yimi ngarrirni kujajana jurnta kangu miyi manu 
nyiyakantikanti ngawarrarlu.  Yapapatujulpalu 
yulaja marilki jurnarrpangurlu.



                      PUURDA WIRIJARLUKURLU

     Yanulu wirlinyi Jakamarra, Napaljarri, Napurrula, 
Jupurrurla, Nungarrayi manu Jungarrayi -- malikikirli.  Yanulu 
wurnturu manangkarrakurra.  Warrurnulpalurla wardapiki, 
lungkardaku manu puurdaku.

     Napaljarrirlilparla nyangu wardapiki Napurrulakurlurlu 
manu Nungarrayikirlirli.  Jakamarralpa wapaja jinta 
wardapikipurda.  Jungarrayirli manu Jupurrularlulpapala luwarnu 
jiyiki.

     Wapajalpalu kuyukupurda, ngula rdipijarla puurdaku 
wirijarluku Jakamarraju.  Putalpa wilypi-manu.  Lakarn-pungulpa, 
lakarn-pungulpa.  Lawajuku.  Ngularla purlaja Napaljarriki.
     "Napaljarrayi!  Yantarnijirla -- mangarrirli wilypi-mani."
     Jungajukurlajinta parnkajarni Napaljarriji Jakamarrakuju.  
Jirramarlulpapala lakarn-pungu lawajuku.  Tarlanyayirnilpapala 
puta lakarn-pungu.  Napaljarriji wangkaja, 
     "Yardarla wantiki-manta, yungurlu lakarn-pinyi puurdaju."
Wantiki-maninjarlapala putajuku wilypi-manu lawa.
     Purlajapalangu jukarlanguku kaminajarraku.

     "Yantarnipala kurdujarra, puurda yungurlupa wilypi-mani."  
Jungajukupala parnkajarni Napurrula manu Nungarrayi.  Marntarn-
pungulu jirramakari-jirramakarirli lawajuku.  Putalu wilypi-
manu.

     Purlajapalangu wirriyajarrakulku, kujalpapala luwarnu 
jiyiki.

     "Yantarnipala wirriyajarra, yungurlupa puurda wilypi-mani 
wirijarlunyayirni."

     Parnkajarnipala Jungarrayi manu Jupurrula.  
Panujarlurlujukulu wilypi-manu puurdaju.  Jungajukulu lakarn-
pungu kuja wilypi-pardija.

     "Wara!  Wirijarlunyayirni ngamirnirliji palka-manu."  
Nungarrayiji wangkaja.

     Manurralkulu ngurrakurra.  Jakamarrarlu manu 
Jupurrularlulpapala kanja-yanu.  Panukarilpalu yanurnu 
purdangirliwana.

     Ngulalu kangu ngurrakurra, warlu wirijarlulu yarrpurnu.  
Jankaja puurdaju tarnnganyayirni.
     Jakamarrarlu wilypi-manu warlujangka yirnminyayirni.  
Ngulajangkaju, Jakamarrarluju larra-larra-pakarnu 
warlkurrukurlurlu puurda wirijarlunyayirniji.  Larrakari-
larrakarijana yungulku, ngulalu ngarnu Jakamarrarlu, 
Napaljarrirli, Jupurrularlu, Napurrularlu, Jungarrayirli, 
Nungarrayirli.
     "Yatiyi!  Ngajurna pirdalku mangarrijangka."  Wangkaja 
wardinyilki Napurrulaju.

     
                         NGAJUKURLU YIMI

Ngajurna Jean Napanangka Brown. Kurdu jinta karna mardarni yirdiji
Abraham Dickson.  Ngaju karna warrikijarrimi Yurntumurla.  
Warlpirikirli karnalu yirrarni yimi ngula kalu kurdu-kurdurlu 
yirrarni jalpingki.  Ngulajangka karnalujana marlaja kanyi 
nganimparlulku kuurlu wirikirra.  Marlaja ritiyi-mani karnalujana 
ngulajangka karlijarra yirrarni puku wirikirra ngajulu manu 
kumunjayi Napurrularlu.  Kurdu-kurdu kalujana warru mani pajingki 
mungalyurru kuja kalu nyinanja-yani ngurra-wana.  Panukariji kalu 
jalpi yanirni wirliyarlangu kuurlukurraju ngula kalu mungalyurru 
yakarra-pardimi.  Kurdu-kurdu yangka panukari ngulaju kajana 
pawujurlu nyanyi ngulaju kajana yirdi yirrarni yinjakungarnti.
Ngula kajana puraji yinyi jimpirlirla manu kuja kalu yirrarni 
jalpingki pukungka ngurrjunyayirni kalu yirrarni pukungkaju.

     NGULAJUKU NGAJUNYANGU YIMIJI
      BY JEAN NAPANANGKA BROWN


KINKIKIRLI YIMI

Kay Napaljarri

Kinkiji ka nyina pirnkingka pirlingka kankarlarra ngarnkangka.  
Nyanunguju palkaju wiri-nyayirni.  Milpa wiri manu wirliya wiri 
yapa-piya-juku.  Yumurru-kurlu manu jurru wiri.


KURTAJIKIRLI YIMI

Jeannie Nungarrayi Egan

Kurtajiji karlipa ngarrirni jarnpa yapa kuja kanyanu yunparni 
yarrkayi-karda.

Palka ka!karrimi nyampu-wana, yangka karla wangkami takupaku, kuja 
karlipa purda-nyanyi wirlinyirla-rlangu.

Kurtaji kajilpanpa nyangkarla, nyuntu kaji-kanparla piki-wantimi 
walya-kurra, kala kajilpanpa nyangkarla, nyuntu ngulaju kapanku 
parnkaya kapanku wankiruku yuurrku-wana. 


PAKUPAKUKURLU YIMI

Tess Napaljarri

Yapa yangki kuja kalu yani wirlinyi, ngulaju jurlpuku Pakupakuku 
kalurla jija.  Wapirdi nginji-wangka kajana yuurrkurlaju.
Wangkami ka, kuja,
"Yali-jana pakaka!  Yali-jana pakaka!"
Manu jintakari kuja ka wangka,
"Yali-jana yutuyutu, ranpu, ranpu, ranpu, ranpu, ranpu."
Ngurrju-nyayirni ka wangka yapa-piya yimi nyanungunyangu.

Ngula yapaju lanijarri kalurla wiri-piyaku.  Witaku-jala jurlpu-
parduku miyalu jurntulkuku, kilji ka wangkami.  Ngula purla kalu-
nyanu,

"Yuwa! Ngula kurnta ngarrika punku."
Jungajuku kalu kurnta ngarrirni purlanjarla.
"Yanta punku ngawungawu-pardu wurnturu."
Jungajuku ka yani jintakari-kirra, ngula pulyalku yarda 
wangkami yarrkayilki, yangka-piya-yijala, kuja,
"Yali-jana pakaka, yali-jana yutuyutu, ranpu, ranpu, ranpu, 
ranpu, ranpu."
Kuja-juku ka warrarda wangkami, kajinpa yani wirlinyi, muurlpa-
wapaya jurlpu Pakupaku-kujaku.


PANGKARLANGUKURLU YIMI

Nancy Napurrurla

Pangkarlangu ngulaju ka nyina pirnkingka kankarlarra pirli 
ngarnkangka.  Mungangka kalu wilypi-pardimi kuyuku pakarninjaku 
pirli-ngawurrraku.  Parrangkaju kalu jarda-ngunami warrarda.  
Kajilpalu yapa yantarla kutu pirnki-kirra ngulaju kalaka-jana 
ngarni.


PARRKANGARNAKURLU YIMI

Jeannie Nungarrayi

Parrkangarna yangka kurtaji yapa kujaka warru ngalparany-karrimi 
yuurrku-wana yapa pinjaku jangkardu.

Wati yengka kala yanu wirlinyi yuurrku-wana kalarla rdipija 
pakupakuku wangkanja-kurra, ngula kala-nyanu wangkaja wati:
"Paku-paku mirnimpaju kilji-nyayirni ka wangkami.  Kapuju marda 
pinyi jalanguju."
Jungajuku kala kuyu-wangu warru-yanu wirlinyiji.  Pina yanu 
ngurra-kurra, kala mungangkalku rduuly-pajurnu parrkangarnarluju.


MINGALPINJIKIRLI YIMI

Tess Napaljarri

     Mingalpinjiji, nyina ka muluwurrurla kurlirra.  
Muluwurrumiparla ka wapa.  Kulalpa wapayarla walyangka manu 
pirlingka.  Manu kajilpa wirliya wapayarla walyangka, kajika 
pali.  Kala wapa ka muluwurrumiparla.  
     Mingalpinjiji ka nyina yapapiyajala, kala palkaju ka nyina 
panmapiyalku -- pirrjirdinyayirni, manu jurru marnilpawangu.  
Ngarni kalu miyiji janmarda, manu kuyu.  
     Manu kajilpanpa nyangkarla, ngulaju kajikangku pakarni 
nyanungurluju yalyukurra.  Kala kajilpanpa pakakarla nyanungu, 
ngulaju panmapiya nyanunguju tarlanyayirni.  Kajilpanparla 
rdipiyarla, kajikangku pakarni.  
     Nganayirla kalu nyina kurlirra Karrinyarrawana manu marda 
wurnturu.

MIRLARLPAKURLU YIMI

Cecily Napanangka

     Jalangu-jalangu, mirlarlpa kalu nyinami pirnkingka yirdingka 
maralypirla.  Jaal-karrimi kalunyanurla pirnkikariki manu 
pirnkikariki warlukujakurlangu  manu watiya kujakalu pakarni.

     Jalangu-jalangu, mirlarlpa kalu nyina ngalipapiya. (Mardarni 
kalunyanu jukurrpawarnu yirdi.  Mirlarlpa kalu jalangu nyina 
Jampijinpa Japangardi Jangala Jungarrayi Japaljarri Japanangka 
Jupurrurla Jakamarra.  Milya-pinyi kalujana yapa yangkamipa 
kujakalu nyina nyanungunyangurla ngurungka walyangka.  Yangka 
ngula kalu yapakari yani walya nyanungu-nyangu-kurra, 
mirlarlparlu kalujana kari-nyanyi.  Watiya kalu pakarni, 
warnkiri-mani kalujana yapa mirlarlparlu.  Yalu-mani kajana 
warlalja walya yalumpuwardingkirli yapangku.  
     "Ya!  Ngana kankulu kangin-pinyi?"      
     "Nyampunya ngajukupurdangkaju."


KUUKUKURLU YIMI

Jean Napanangka

     Kuukuju kalu nyina milpa rdakulpa manu mulyu yurltu manu 
wirinyayirni ka nyina.  Kurdu-kurdurlangu kajilpalu yantarla 
manyuwana yuwurrkukurra kajikalu nyanyi marda kuukuju.  
Ngulajangka kuukurluju kanyi nyanungunyangukurra pirnkikirra.  
Ngulakapalanyanu ngatinyanu manu kirdenyanu kulu-jarrimi, kuja ka 
wangkami jajinyanuju.  "Nyarrparanpa kurduju yilyaja?"  
Ngatinyanuju ka wangkami,  "Karija, manyu-kurra marda yanu. 
Ngayirlirla nyanjaku yani." 
     Jungajukupale yanu kujalpalu kurdukurdu panukari0manyu-
karrija.  Payurnujana,  "Kajinpalu kurdu yangka n}angu"
ngajunyangu?"  "Karija."   
     Yanulu yuwurrkukurra panukari kurdukurdu.  Jungajukupala 
yanu ngatinyanu manu jajinyanu.   Wirliyapala wirli-nyangu 
kujalpalu yanu.  Jungajukujana yanu payirninjaku.  "Kajinpalu8kurdu 
nyangu ngajunyangu?"  "Karinganta kuukurlu kangu."   
     Jungajuku ngatinyanuju yanu ngurra-kurra ngula yulanjaku 
rdirri-yungu.  Wiyarrpalpa yulaja ngatinyanuju.


              LAPAJIKIRLI

     Lapaji ngatinyanurlulpajana kurdukurdu mardarnu miyiwangu manu
kuyuwangu.  Yarnunjukulpalu nyinaja wiyarrpapatuju.  Wangkajajana
ngatinyanuju.
     "Yanilki karna miyiki manu kuyuku warrirninjaku."
     Lapaji ngatinyanu yanu miyikipurda kurdupatuku.  Japurnu
ngapilkiri.
     "Miyi kanpa mardarni?"  Ngapilkiri wangkaja.
     "Lawa karna nyina miyiwangu."
     Lapaji yanu yankirrikirra.  Payurnu.
     "Miyi kanpa mardarni?"  Yankirri wangkaja.
     "Lawa karna nyina miyiwangu."
     Lapaji yanu wardilykakurra.  Payurnu.
     "Miyi kanpa mardarni?"  Wardilyka wangkaja.
     "Lawa karna nyina miyiwangu."
     Lapaji yanu jiyikikirra.  Payurnu.
     "Miyi kanpa mardarni?"  Jiyiki wangkaja.
     "Lawa karna nyina miyiwangu."
     Lapaji yanu ngatijirrikirra.  Payurnu.
     "Miyi kanpa mardarni?"  Ngatijirri wangkaja.
      "Yuwayi, miyi karna mardarni panu.  Kangkajana ngalyakari
kurdu-kurdu nyuntunyanguku."
     Ngulaju lapaji yanu wardinyilki ngurrakurra.  Kangujana miyi
kurdu- kurduku yarnunjukuku.  Kanjarlajana miyiji yungu
wiyarrpapatukulku.


                           KUUKU-KURLU
     Kuukuju kalu nyina milpa rdakulpa manu mulyu yurltu manu 
wirinyayirni ka nyina.  Kurdu-kurdurlangu kajilpalu yantarla 
manyuwana yuwurrkukurra kajikalu nyanyi marda kuukuju.  
Ngulajangka kuukurluju kanyi nyanungunyangukurra pirnkikirra.  
Ngulakapalanyanu ngatinyanu manu kirdanyanu kulu-jarrimi, kuja ka 
wangkami jajinyanuju.  "Nyarrparanpa kurduju yilyaja?"  
Ngatinyanuju ka wangkami,  "Karija, manyu-kurra marda yanu. 
Ngayirlirla nyanjaku yani." 
     Jungajukupala yanu kujalpalu kurdukurdu panukari manyu-
karrija.  Payurnujana,  "Kajinpalu kurdu yangka nyangu 
ngajunyangu?"  "Karija."   
     Yanulu yuwurrkukurra panukari kurdukurdu.  Jungajukupala 
yanu ngatinyanu manu jajinyanu.   Wirliyapala wirli-nyangu 
kujalpalu yanu.  Jungajukujana yanu payirninjaku.  "Kajinpalu kurdu 
nyangu ngajunyangu?"  "Karinganta kuukurlu kangu."   
     Jungajuku ngatinyanuju yanu ngurra-kurra ngula yulanjaku 
rdirri-yungu. Wiyarrpalpa yulaja ngatinyanuju.


         NYURRUWIYI KUJA KALALUJANA MARDARNU PIRLTIRRKA

                 Yirri-purajalu manu yirrarnulu 
 Kay Napaljarrirli, Helen Napaljarrirli manu Nancy Napurrurlarlu

                 Kuruwarrili kujurnu
 Kay Napaljarrirli, Cecily Napanangkarlu manu Nancy Napurrurlarlu


  Yirri-purami karnalunyarra kurdu nyurruwiyi kuja kalalujana 
         mardarnu kardiyawangurlawiyi yupujurla.

     Kalapala kalinja nyinaja.  Jurniparnta karnta kala mardarnu.
Kala wapaja kirntangipatuku.  

Watingkiji nyangu yirrirnilki karntaju.  Kalanyanu purda-nyangu 
yukayi karntangkuju.  Kala yirily-pungu miyaluju.  Ngula kala 
ngarrurnu kalinyanu:

     "Yaarr-pungkaju miyalu."  Kala jungajuku karntaju yaarr-
pungulku kalinyanurluju.

     Kala karnta yilyaja watingkiji ngatinyanukurra.  
     "Ngarri-jarriya yarriwajantikirra."
Jungajuku kala yanu ngatinyanukurra kurdukungarnti.  

     "Nyurru mayingki yurirrija?" Payurnu ngatinyanurluju.
     "Yuwayi, nyurruju yurirrija."

     "Ngayi.  Ngurralkurnangku wantiki-mani manu warlu karnangku 
yarrpirni.  Ngulajangka ngurra karnangku yurlpu-mani."

     Karntaju wangkaja:
     "Yapaja!  Mirntilyi kaju murrumurru-mani."
     Ngulajangkaju ngatinyanuju karlajinta mirntilyirla nyina 
yurntalnyanukuju.  

Jungajuku kurdu ngunaja, ngula jajanyanurlu nguyu-yirrarnu.  
Ngula jajanyanu ka kiripi-kanyi warru, walyangku-mani ka 
purlku-karda.  

Ngula ka ngaarr-manilki kurduju, jungajuku ka jajinyanurlu 
purda-nyanyi yulanjakurra pirltirrkaju.  

Purda-nyanjarlalku ka jarda-jarrimi jajinyanuju wardinyilki.  
Jajanyanurlu kapalangu yipangku purrami ngamarlangu purlku-karda. 

     Mungalyurru pardinjarla, rdaku karla pangirni manu yujuku 
karla ngantirni jajanyanurlu.  

Jurnkukungarntirli ka parla wardarrka, marntarla manu patutu 
pajirninjini manu warlu ka maninjini.  

Ngulajangkaju kapalangu jurnkungka julyurl-yirrarni ngamarlangu.  
Ngatinyanuwiyi ka jankami ngapurlupurdanji manu mirntilyi ka 
jankami murrumurru.  
Wiyuwiyu-yirrarni kapalangu ngamarlangu jajanyanurlu 
pirrjirdikarda.

     Rdapu-pinyi ka jurnkuju jajanyanurlu.  Yujukulku ka rurruny-
pinyi.  Ngurrakarilki ka yarlu-mani ngantirninjakungarntirli.  
Jungajuku ngantirni karla karrmulypakuju.  Ngunami ka ngurrangka 
tarnnga wapanjawangu.  

Ngulaka wilypi-pardi palapala, majarni kanyanu karrmulyparluju 
mungangkarlu.
     "Yatiyi! Palapalarnaju majarnu."

Ngulawarnuju ka nyina ngurrapatuku jilimirlajuku.
     Kurdu yangka pirltirrkaku, rurruny-yani karla karlangu 
(karntaku), karli (wirriyaku) yipajangka, lampurnujangka.  
Ngulawarnuju karla yirrarni kurdukuju waninjarlalku jajanyanurlu, 
yungu nguna wurulypa yulanjawangu, lawa-nyanjawangu kurduju.

     Ngulajangkaju, wiri-mani ka kurduju yungu nguna 
pirrjirdijiki. Ngatinyanuju, yani karla kalinyanuku mangarrikirli 
manu warlukurlu ngijikirli manu nalijakurlu manu kuyukurlu.  
Palka-jarrijarla kalinyanuku karntaju ngurrakungarnti.  

Yunta kapalanyanu yirrarni kalinjarlu.  Warlurlangu kapalanyanu 
yarrpirni.  Ngatinyanu ka pina yani jilimikirra kujaka 
jajanyanurlu mardarni kurduju.  Ngula ka jurnarrpalku maninjarla 
kanyi yupukarrakurra.  Mungangkalku ka kurduju maninjini.  Milki-
yirrarni karla jajinyanuku.  

Wangkami kanyanu miyalu:
     "Ngajupiya miparrpa yinarrka."
     Ngaka karla yirdiji yirrarni warringiyinyanurlu 
wapanjamardakulku."

     Kulalpa marnpurnu jajinyanurlu pirltirrka parrajakurra 
yarnma-jarrinjakujaku manu nyurnu-jarrinjakujaku.  

Kala yulaja kurdu, pirltirrka yangka, ngatinyanu kala yanu 
ngapa-kurra, ngulangkarni kala yulaja, kalarla raarr-jurrurnu 
parraja kirikirli karlingki.  Kala pina-nyangu kurdungkuju, 
kala pina jarda-jarrijalku.

[[.. Job 83/62]]
[[file  malikijarra.txt]]

  MALIKIJARRA PURUNJUNJUJARRAKURLU

     Malikirli ngatinyanurlu kalapalangu kurdujarra mardarnu.  Maliki
witajarraju kalapala warrarda manyu-karrija ngurrangka
ngatinyanukurlangurla.

     Malikijarrapalangu yirrarninja-yanu ngatinyanurlu.  Ngulapala
yanu malikijarraju lawa nyanjarla ngatinyanukuju warntarlakarilki
purukungarnti -- yarnunjuku.

     Malikijarrarluju, parnti-nyangupala warlpa jungarni
kuyulku kakarrara -- yapakurlangu. 

     Ngula kujapala wangkaja malikijarraju:
     "Yumpa.  Yanirli, yungurlu ngarni."

     Yapajarra yaliji ngulaju jardalpapala ngunaja waparlku.

     Ngularla maliki jintakari wangkaja papardinyanuju:
     "Nyangka!  Kulangalingki purda-nyanyi.  Jarda ka nguna."
     Jungajukupalarla jurnta-manu kuyuju malikijarrarluju.
Jardajukulpapala ngunaja yapajarraju purda-nyanjawangu.

     Malikijarrarlupala kuyuju muku ngarnu.  Wardinyilkipala pina yanu
ngurrakurra pirdakurlu ngatinyanukurralku.

     Ngulajangkaju, yarda yanupala jukurralku yangkakurrajala
malikijarraju.  Kalapala tarnnga kujajuku yirdiyi-karrija.
     Yapaju wangkaja:
     "Yuwa! Nganangkungali kuyu jurnta tiripitija -- kurnta-
jarrinjawangurlunya?"
     Ngula yalu-manu jintakarirliji.
     "Nyampuwarnurlu, yangkaju malikijarrarlupala ngarnu
kurntawangurlu."

     Ngulapala manngu-nyangu yapajarrarluju.
     "Nyarrpa-manirlijana?"

     Ngula kuja wangkaja jintakari kujaju.
     "Yirrarnirli kuyu walyakurra."  Ngula wangkaja jintakari,
     "Lawa, pakitirlarlu yirrarni wuurnpajarrarla, yungupalangu kuurl-
mardarni purunjupanu."
     "Yuu, yuu."
     Jungajukupala yirrarnu kuyuju pakitijarrarla wuurnpajarrarla
rurrpa witakurlurla.

     Ngulapala jarda-jarrija yapajarraju.  Maliki yangkajarrarluju
parnti-nyangupala yarda.  Ngulapala wardinyi-wardinyi nganta
parnkajarni kuyukuju.
     Kalapala yapa yalijarrarluju yirrarnu pakitijarrakurra kuyuju.
Malikijarrarluju ngulapala parnti-nyangu.  Kutu-jarrijapala, ngula
wangkaja maliki kukurnunyanuju,

     "Waayi nyampu nyangka!  Nyiyarla mayi?  Yirriyirri-jarriya!"
     "Yuuwa!  Nyiyarlalku nyampurlaju?"  Papardinyanuju wangkaja.
     "Kujawangu karli yangkaju ngarninja-parnka yujukurla, kala
nyiyarla mayi nyampuju?"

     Kutu-jarrinjarlapala parnti-nyanjarla ngarnu pakitikirrajuku.
Ngulangkajukupalangu kuurl-mardarnu pakitirli rurrpangkuju.
     Kuyukurlu kulkulpakurlujuku jirramajuku malikijarraju,
ngulapalajana purda-nyangu yapajarrarluju -- rdurrkulpakurra manu
jiwin-pinjakurra mirrimirrilki -- pakitijangka.
     Malikijarraju, pakarnulujana pakitikirrajuku kujapalangu kuurl-
mardarnu kuyu ngarninjakurraju.  Pakarnulujana watiyakurlurlu manu
karlikirlirli.

     "Yaaka!  Yaaka!"
     "Wuu! Wuu!"  Parnkajapala mirrimirri -- jiwilki-jiwilki
jurrungkakurluju pakitikirli.
     Tarnngajupala parnkaja ngatinyanukurra.  Kalapala
ngatinyanuwanalku wapaja kuyukupurdaju.

Ngulajuku.


Tom Harris paaju wiri kajana wangkami kuurlu council-
wardingkipatuku kurdu-kurdu yangka yungulujana kanyirni 
kuurlukurra nyampu Yurntumuwardingkipatu, ngula kalu purda-nyanyi 
yapangku karntapaturlu.


                WARUNGKAPATUKURLU

   Mungalyurrulpalu nyinaja watipatu warluwana.  Wangkajalpalunyanu.
Wangkajanyanu jintakariji.  "Yarnunjuku wajarna ngajuju."  Manupala
wangkaja jirramakariji.
   "Yuwayi, ngajarrarlangu yarnunjukuju."  Manu wangkajalunyanu.
   "Yanirlipa kurlirra ngapakurra."

     Jungajukulu yanu pawutukurlu manu kurlardakurlu.  Jungajukulu
yanu ngapakurra kurlirra.  Manu rdipijalurla purlkaparduku ngulajana
wangkaja.
     "Nyarrpara kanpalu yani?"  Ngulalu yalu-manu purlkaju.
     "Yani karnalu ngapakurra kuyuku."  Ngulajana wangkaja
purlkaparduju.
     "M! M! Karlarra yaninjawangu pawutukurlu jujukujaku.
Warntarlakarili yanta!  Ngulajuku."

Wangkaja purlkaju.
     Yukanjarla, kujurnulpalu ngapakurra nitipinki kuyukupurda.
Lawajuku.  Kulalu palka-manu kuyurlangu.  Ngulajangkaju, yarda
kujurnulu ngapakurra nitiji.  Lawajuku kulalu palka-manu kuyurlangu.
Manu wangkajalunyanu.
     "Yanirlipa karlarra ngapa wirikirra kuyu panukatuku."

     Jungajukulu karlarra yanu ngapa wirikirra.  Jurlpulpalu
wirnpirlija.  Manu yarda kujurnulu niti ngapakurra.  Ngapakurralu
palka-manu kuyu panunyayirni.  Kulalu manngu-nyangu watipaturluju.
Jurlpuju lanili parnkaja muku.
     Ngulajangkaju, wati jintanyanu wangkaja.
     "Kari lani-jarri karna."  Ngulapalangu ngarrurnu jirramakari
watijarra.  Ngulalu lanilki yanu pawutukurlu.
     Jungajuku, wurnturulkulpalu yanurra ngapawanaju, ngulajana
ngapangurlu wilypi- pardija rdaka wirijarlu jujukurlangu.  Ngulalu
nyanjarla lani-jarrija manu purlajalu lanirlangu.
     Ngulajangkaju ngapakurra yirrpurnu watikariji tarnngajuku
jujungkuju rdakawirijarlurluju.  Jirramakarijipala purlaja lani
yungungantapala puuly-mardakarla jujukujaku.  Ngula tarnngajuku
muru-pungu yapaparduju ngapangka.
     Manupala laningki puta-kangu pawutuju purlanjakarrarlu.
Yampinjayanupala kuyuju.  Manu jintakariji wangkaja.
     "Yaliwana mayirli yani?"
   "Yarujurlu ngurrakurra-jarrimi jujukujaku."
     Wangkajalpanyanu jintapardu.  Ngula lani-jarrija.  Lawalkurla
nyangu jintakarikiji.  Manunyanu wangkaja.

     "Wara! Mantajulu! Yangarlulkurna nyampuju."
     Jungajuku warungka-jarrijalku yapawangurla.  Warungka-warungkalku
juurl- pungu ngapakurra purlanjakurra.  Julyurl- wantinja-yanu lani
jujukujaku.  Yangka ngapangurlu nyangu pirnki wurnturu yuwurrkurla
kamparru.
     Jingijingi yanu pirnkikirra wardinyi nganta.  Yungu yukayarla
jujukujaku ngapawardingkikijaku.  Yukajarra kaninjarranyayirni
kulanganta pirnkingka yijardurla.
     Manulpa wita-jarrinja-yanu pirnkiji.  Ngulajangkaju
manngu-nyangu.
     "Yi! Kula nyampuju pirnki.  Nyampuju jujukurlangu lirra."

     Manu purlanjaku rdirri-yungu kiljinyayirni watiji.
     Yuwayi, jungajukujana muru-pungu ngapangka watipatuju warungka
nganta.  Jalangu-jalangurluju pina-nyangkalujana purlka-purlkaju
kujakujaku.
Purlulpa kujalpa wita wirriya nyinaja yirdiji Jirninji 
nyurruwiyilpa jukurrpa,  Nyinaja  wita wirriya Jininji kala 
nyinaja yipilji kirli nyanungu-nyangu-kurlu.  Kala-jana yujukuju 
mangkururla-juku kutu parntarrija.  Ngula-jangkaju nyanu-nguju 
nyanu Jirninji wangkaja kuja,"Jalanguju karna yani maninjaku 
kurapiki manu karnajurla narnngu-pardu mani yirna yani piiji-
purda.  Yijardu yarnkaja, ngapa kurra pirnti-nyarra-kurra 
walyiri-kirra.  Ngangulparla warru ngulyaku kurapi-kirlangukuju.  
Yijardurla ngulyakuju rdipija kurapi-kirlangukuju.  Ngulalparla 
karlajalku kurapikiji.  Nyangulparla ngulyaku kurapi-kirlanguku 
ngula nyanu palka-manu nyurnu piiji kajilpa ngunaja lalka 
ngapangka wurungka.  Maninjarla-nyanu kangu ngurra-kurra.  
Yangkaju wajawaja-jarrijalku ngulyakuju kurapi-kirlangukuju.  
Yanurnu-ngurra-kurraju, nyanuku-jamirdi-nyanu-jurla 
purlaja,"Yantarni nyampu-kurra jamirdi," Ngayilpa Jirninjirliji 
warlupuka yarrpurnu purda-nyanjawangurlu.  Nyanunguku jamirdi-
nyanujurla wangkanjarla kurnta-jarrija.  Ngarilpa nyanungurluju 
purda-nyanjawangurlu kuyu puka piiji purraja.  Ngula piijiji 
yirnmilki manu.  Ngularla-jinta ngarri-wangkaja nyanu-nguku 
jamirdi-nyanuju "Jurrumipaju yungka ngajukuju," ngula kuja wangka 
Jirninjiji, "Lawa, ngajurnaju nyampuju palka manu punku ngari 
piiji nyampuju jintaku.  "Ngularlajinta yarda ngarri wangkaja 
nyanunguku jamirdi-nyanuju,  "Jirninji ngajujurna ngarni 
ngirnti?"  Ngula kuja wangkaja Jirninjiji,"Lawa, ngajurnaju nyampu 
palka-manu punku ngari piiji nyampuju jintaku.  Jalangu marda 
karnangku kujapiyarluyijala muku ngarni nyuntukuju Jirninji.  
Wiyarrpaku kapurnangku muurlpa jajarni nyuntukulku.

             Yinarlingi manu Mirnirri

     Nyurruwiyilpapala nyinaja watijarra 
marnangkarrarla.  Jintakariji watiji ngulajulpa 
nyinaja Yinarlingi manu jintakariji ngulaju 
Mirnirri.  
     
     Kalapala yanu wirlinyi mangarrikipurda.  
Yinarlingiji yanurnu kurlarni kurlardakurlu 
kirrirdikirli manu Mirnirriji yanurnu yatijarni 
wurrumpurukurlu rdangkarlpakurlu.  Kalapala 
jarnku-wapaja wirlinyi.  

     Ngulajangka Mirnirriji yanu ngurrangurlu 
wirlinyi kuyukupurda, ngula warlu wiri yarrpurnu.  
Yinarlingijilpa nyinaja ngurrangka, ngulalpanyanu 

kurlarda yiri-manu wirlinyi-ki-ngarnti.  Ngula 
nyangu kunjuru rduyu-karrinjakurra.  Ngulanyanu 
wangkaja:
     "Panukari marda kalunganpa jangkardu yanirni 
pakarninjakungarnti."
     Ngulalpa lani-jarrija.  Ngula yanu pina 
ngurrakurra, ngula payurnu Yinarlingirli Mirnirri:
     "Nganangku yarrpurnu warlu?"
     Ngula Mirnirriji wangkaja:
     "Ngayirna ngajulurlu manyungka yarrpurnu, 
ngayirnangku yulyurlku-yungu."
     Yinarlingirla kulu-jarrija, ngulanyanu manu 
kurlarda manu luwarnu Mirnirri.  Ngulalpapalanyanu 
tarnngangku luwarnu jarnku ngulapala nyinaja 
kurlardawangulku manu wurrumpuruwangulku.  
     Yinarlingiji panturnu kurlardarlu panungku,
ngularla tarnngajuku juka-karrija.  Mirnirriji 
pantu-panturnu wurrumpururlu, ngula ka mardarni 
pujupiya purturlurla.  

     Ngulajangka mirnirriji yanu pina yatijarra, 
manu Yinarlingiji yanu karlarra.  Ngula ngapangku 
kulkurru palu-pungu, manu ngula miirntarlu pungu, 
ngula nyurnu-jarrija manu palija.  Ngula pirli-
jarrija.  Ngula ka pirli karrimi kakarrara 
Jigalong-rla.  Manu karrimi ka yinarlingipiya.


          PANGKARLANGU JINTAPARDU
     Nyurruwiyilpa nyinaja pangkarlangu jintapardu 
pirnkingka kaninjarra.  Ngulanyanu wangkaja, 
     "Kapirnaju karnta mani, yungu ngajuparnta 
nyina." 
     Mungalyurru-jarrijalku.  Ngula nyangu karnta 
jinta pangkarlangurlu kajilpa yanurnu 
kalkurnupurda wirlinyi.  Ngulanyanu wardinyi-
jarrija jintaparduku karntaku.  

     Jungajuku karrijalkulpa watiyarla witangka 
lalkanyayirni.  Manu jungajuku puuly-mardarnu 
karntaju.  Ngula waparlkuwarnu juurl-pungu.  
Karntaju purlaja.  Lawa minangkujuku kangu 
pangkarlangurluju karntaparduju pirnkikirra.  

     Pangkarlangurluju kaninjarra yirrpurnu 
karntaparduju pirnkikirra.  Ngulalpa lirlki-nyangu 
tarnngangku karntaparduju pangkarlangurluju.  

     Karntaju parra marnkurrpaku lawa nyinaja.  
Ngulalujana yapangku jirrama watijarra yilyaja 
karntaku ngula lawa nyinaja nyurruwiyi.  Manu 
jintakarirliji yulyurdu nyangu wurnturu pirliwana.  
Ngulapala parnkanjayanu nyanjaku.  

     Ngulapala kutu-jarrija, nyangupala karnta 
nyinanjakurra pirnkingka ngulapala kujarlu 
payurnu, 
     "Nganangku kangku mardarni nyampurlaju?"
     Karntaju wangkaja,      
     "Kari waja kaju mardarni punkungku 
pangkarlangurlu." 

     Ngulapalarla jangkardu yanu watijarraju 
pangkarlanguku ngulalpa wapajarra wirlinyirla.  
Jungajukupalarla rdipija pangkarlanguku 
wirlinyirla watijarraju.  Ngulalunyanu jarnku-
rdipija, manupala lani-jarrija watijarraju 
wirikijaku.  

     Manu pangkarlangurluwiyi jurdi-manu mutuju 
kulungku wangkanjakarrarlu.  
     "Kapirnangkupala pakarni jalangurlu, manu 
purrami warlungka." 

     Mutuju paarr-pardija yunparninji 
pangkarlangukurlangu.  Ngulapala watijarraju 
lurru-wantija mutukujaku wirijarlukujaku.

     Jungajukupala nyanungujarrarluju jurdi-manu 
kurlardaju kulungku pangkarlanguku jangkardu.  
Karlirlangurlupalarlajinta luwarnu 
pangkarlangukuju.  

     Panturnupala pangkarlanguju manupala luwarnu 
karlingki.  Manu pangkarlanguju wantija walyakurra 
tarnnga nyurnu.  

     Yanupala pina pirnkikirra karntaku manu yimi 
ngarrurnurla wati jintakarirliji.
      "Nyurru wajarlujarra panturnu 
pangkarlanguju." 

     Ngulalu yanu pina ngurrakurra mapirrilki 
wardinyi.



Rhymes:   Erica Napurrurla-kurlangu

Marlungkuju pakarnu wirliyarlu wirijarlurlu
Marlungkuju pakarnu wirliyarlu wirijarlurlu
Marlu marlu marlungku
Wiri wiri wiringki
Marlungkuju pakarnu wirliyarlu wirijarlurlu

Walpajirrirliji yarlkurnu kartirdirli yiringki
Walpajirrirliji yarlkurnu kartirdirli yiringki
Walpajirri walpajirrirli
Kartirdi kartirdirli
Walpajirrirliji yarlkurnu kartirdirli yiringki

Yinarlingirliji panturnu jilkarlakurlurlu jiringki
Yinarlingirliji panturnu jilkarlakurlurlu jiringki
Jiri jiri jiringki
Yiri yiri yiringki
Yinarlingirliji panturnu jilkarlakurlurlu jiringki

Pakarnurnajana karlikirlirli kiljingki
Pakarnurnajana karlikirlirli kiljingki
Karli karli karlingki
Kilji kilji kiljingki
Pakarnurnajana karlikirlirli kiljingki

Ngulalu wuruly-parnkaja pirlikirra
Ngulalu wuruly-parnkaja pirlikirra
Pirli pirli pirlikirra

Wuruly-wuruly-wurulyparra
Ngulalu wuruly-parnkaja pirlikirra

                      NGATINYANU MANU KURDU
Ngatinyanu:  Yuwa! Yakarra-pardiya mangarriki.
Kurdu:  Yuwa!  Nyiyakuwiyi?  Nguna karna jarda.  Jardajukurna.
Ngatinyanu: Kujawangu yani kanpa kuurlukurra.
Kurdu:  Lawarna.  Nyina karna kuurluwangu jalanguju.
Ngatinyanu:  Yanta!  Yanta kuurlukurra liyikirliwangu.
Kurdu:  Pinyijala kajulu warrarda kurdu-kurdurlu ngajuju.
Ngatinyanu:  Yuwa!.  Yanta warlkawangu yinyakurra kuurlukurra.
Kurdu:  Lawarna.  Ngaka karna yani jukurra.
Ngatinyanu:  Yungu kanpa yani jalangujuku jukurrawangu.
Kurdu:  Lawarna.  Lawarna.  Pakarnujulu pirrarnirli.
Ngatinyanu:  Nyangurlarlungkulu pakarnu murrku?
Kurdu:  Ngari pirrarnirli manu pirrarnipardukarirli.
Ngatinyanu:  Yawu ngulaju nyinaya murrku.

                           NGAPAKURLU
Kirdanyanu:  Murrku, maninpa ngapaju nalijaku?
Murrku:  Walkurna, mata manyuwarnu parrajingijingiwarnu.
Kirdanyanu:  Yuwa matawangurlu maninjinta ngapa nalijaku.
Murrku:  Walkurna.  Yinyaju ngapa wurnturu.  Yukayirna.
Kirdanyanu:  Maninjinta kujawangurlu ngapa nalijaku murrku.
Murrku:  Matarna.  Manyu-karrijarna mungalyurrungurlu wuraji-
     wurajikirra.
Kirdanyanu:  Manta ngari kujawangurlu yarnunjukurla ngapapuka.
Murrku:  Wapirra, yungkaju nalija yungurna ngarni.
Kirdanyanu:  Kala yangkarnangku wangkaja ngapaku.
Murrku:  Yungkaju wapirra nalija -- yarnunjukurna.

                WIRRIYAJARRAKURLU MANU KUUKUKURLU
Papardi: Yanirli wirlinyi jurlpuku.
Kukurnu:  Yuwayi, yani karli jalanguju.
Papardi:  Panu mayi kanpa mardarni pirliji?
Kukurnu:  Palka karna panu mardarni.
Papardi:  Jalanguju yani karli wurnturunyayirni yuwurrku-
     yuwurrkukurra.
Kukurnu:  Laniwangu ngajuju.
Papardi:  Wara!  Purda-nyangka!  Kuukukurlangu jurlpu ka wangka.
Kukurnu:  Wara!  Yanirli pina ngurrakurra.  Lani-jarri karna.
Papardi:  Murnmawiyi karli nyanyi kuuku -- nyiyapiya ka nyinami      
     kuukuju.
Kukurnu:  Wara!  Mama, mama, papa, papa... Yanirli yaruju 
     ngurrakurra.
Papardi:  Yali nyangka!  Milpaju wirijarlu manu jurruju      
     wirinyayirni.
Kuuku:  Kapurnapalangu jalangurluju wuruly-kanyi 
     ngurrarakarikirra tarnngajuku.

[Jungajukupalangu kangu tarnngalku]

Ngati: [Lawa nyangupalangu wirriyajarrakuju.]  Nyarrparapala 
     kurdujarraju yanu?  [Payirni kajana yapa panu]
     Nyangunkulujana kurdu ngajunyangujarra wirriyajarra?
Yapakari:  Karija, ngurrparnalu nyanjawangu.
[Munga-jarrijalku]
Ngati:  Yii! Yii! Yii! Yaa!  Yaa!  Yaa!...  Nyarrparawana 
mayipala yanu.  Nyampuju kulkurrukarilki.
Wati:  Nyuntulurlu yinjarni kanpalangu kanja-yani muurlparlu.  
     Warlkalku mayi kanpa yulami.

[Mungalyurrulku]
Wati:  (Ngumparnanyanuku) Yanirli marrkarirra kurdu 
     yangkajarraku.  Nyarrpara mayi yungupala yanu.
Ngumparnanyanu:  Yuwayi.  Wirliyawiyi karlijarra yitaki-mani.
[Ngulapalajana jungarni-manu]
Wati:  Nyampujupala yanu wirliya jinta.  Kurlirrapurda.
[Puranja-yanupalajana yuwurrku-yuwurrkuwana]
Ngumparnanyanu:  Ngarrurda-jarrimi karna.  Yapangku mardapalangu 
     pungu.
Wati:  Nyampupala parnkajarni lani kuukukujaku marda.
Ngumparna:  Junga mayi nyampuwanakula-palangu puuly-mardarnu 
     kurdujarraju.  Wungu-manta!  Nyampu wamulu kujarla pata-
     karrija kuukuku  wurnturumaluku.
Wati:  Yuwayi.  Nyampurlajuku waja wirliyawangu kamparruwarnu 
lawalku nyampuwanaju.
[Ngulawarnujupala warru wapanja-yanu. Pirlikirrapala yanurra 
watijarra.  Warrkarnupala kankarlumparra pirliwana]
Ngumparna:  Ngayirli karrimi nyampurlajuku?  Yi!  Nyiya yulaja 
     yalarniji?  Yali yijardu yangkaju -- kurdujarrapiya.
[Warru yanupala kutuku nyanjaku kurlardajarrakurlu.]  
Wati:  Pirnkingka marda kapala mirnimpawanajuku nyinami.  
     Wurulyparli yaninja-yani.
Ngumparna:  Yuwayi.  Ngaju karna kuja warru yani.  Nyuntu 
nyampurlanya karriya kurlardakurlu.

Wati:  Kaji wilypi-pardi ngulakurrajukurlu pantirni.
[Jungajuku kuukuju wilypi-pardija.  Ngulapala panturnu kuukuju 
tarnngakurra.]
Ngumparna:  Nyurrulku.  Pantirnirli.
[Jinta-manupalarla kurlarda jirrama.  Jiwilki-wantija kuukuju 
ngurrngurrku tarnngajuku.]
Kuuku:  Warayi!  Yapajayi!  Nyurru-manunpajupala.
Wati:  Kurdujarra wilypi-pardiyapala.  Yantarnijipala  
     puntuwarduwardu.
Kurdujarra:     Yatiyi!  Kirdana!  Mantajarrangku.  Manu 
     ngamirni.
Ngumparna:  Yanilkirlipa.  Japakukari wuruly-yaninjawangupala 
     nyinaka!
Ngatinyanu:  [Wardinyilki]  Yantarnijipala kurdujarra 
     ngajunyangujarra miyaluku.


                           YAKUJUKURLU

Wati:  Wirriyajarra, yantarnipala jalanguwiyi, yungurnangkupala 
     wangkami.
Papardi manu kukurnu:  Nyiyaku kanpajarrangku wangkami?
Wati:  Yakujuku karnarla warrirni.
Papardi:  Yaa!  Yalirlijarra nyangu kurlirra -- watiyarla ka 
     ngunami.
Wati:  Nyiyakunpala yanu yaliwanaju kurlirra?
     Natipala yarda yanta yaliwana.  Kapunpala nyurnu-jarrimi 
     wayinta!  Wirriyajarra, yaniwiyirlipa.  Ya!  Yungunpajupala 
     milki-yirrarni yakujuwiyi.
Kukurnu: [Papardinyanuku] Ma!  Yanirli yungurlurla milki-yirrarni.
Wati:  Nyarrpararlanpala nyangu yakujuju?
Papardi:  Yalijala ka ngunami watiyarla.
Wati:   Kanyi karna nyampuju ngajunyangukurra ngurrakurra.
[Yani pina kalu ngurrakurralku]
     [Purlka-purlkaku]  Purlka-purlka, yantarniwiyili purda-
     nyanjaku.  Yangka jujukurlu yakuju, ngulajurna pina manu.  
     Nyampulku karna mardarni.
Purlka jintakari:  Yungkaju yungurna nyanyiwiyi.  Palka ka nguna 
     juju panujuku nyampurla yakujurla.

                       PAPARDIRLANGUKURLU
Karnta:  Wirriyajarra, yanirlipa wirlinyi manyuwana.
Papardi:  Yanirli wirlinyi jurlpukurra.
Kukurnu:  Nyarrparawanarli yani?
Papardi:  Kurlirra ngayi.
Kukurnu:  Walirli yani yaruju wantakujaku.
Papardi:  Jangari mayi kanpa mardarni?
Kukurnu:  Yuwayi, jirrama karna mardarni jangarijarra.
Karnta:  Natipala yanta yuwurrkuwana.  Yalumpuju yakuju ka 
     ngunami watipatukurlangu watiyarla.
Kukurnu:  Yaa!  Yanirli yaliwana kurlirra.
Papardi:  Warungkawangu kapunpa nyurnu-jarrimi.
Kukurnu:  Yaa!  Yanirli kutu laniwangu.  Nyiyakujaku kanpa lani-     
     jarrimi nyuntuju yaa!
Papardi:  Kurtajikijaku karna lani-jarrimi.  Yanirli pina ngurra 
     ngatikirlangukurra.
Kukurnu:  Yuwa!  Yanirli pina maa!
Karnta:  Nyarrparajangka kanpala yanirni yaa?
Kukurnu:  Yanurlujarra kurlirra.
Papardi:  Pirliwana.  Ngayi manyuwana.
Karnta:  Nyarrparlu karnangkupala ngarrirni malypakarrajarra!  
     Warungkanya kanpala nyinami nyuntujarraju?


                 YAPA KALU YANI WIRLINYI KUYUKU
Karnta:  Wirlinyi karlupa yani kuyuku.
Wirriya:  Ngati, ngajurlangu mayi?
Karnta:  Yuwayi.  Nyunturlangu warungka.
Wati:  Makiti karna kanyi marluku.
Karnta:  Warungka.  Nati yanta yuwurrkukurra.
Wati:  Yani karna kuyuku.  Kapurna luwarni.
Kuuku:  Yatiyi!  Kapurna pinyi kurdu nyampu warungka.
Wirriya:  Yakarra!!  Yapangku kaju pinyi.
Wati:  Parnka karna nyanjaku.
Karnta:  Ngajurlangu yungurna pakarni kutururlu.
Wati manu karnta: Yampiyaju kurdu ngajuku.
Kuuku:  Wara!  Parnkami karna makitikijaku lani, manu 
     kuturukujaku.
Wirriya:  Kuukurluju rduuly-pajurnu.
Wati:  Nyuntukula punku warungka.
Karnta:  Yuwayi.
Wati:  Yani karlipa ngurrakurra wirlinyiwangu jalanguju.
Wirriya:  Waa...waa....

                           JARNPAKURLU
Wati:  Yanirlipa wirlinyi kuyuku manu jurlardaku.
Karnta: Yuwayi, yani karlipa jalanguju wurnturu malikikirli manu 
     wirriyajarrakurlu.
Wati:  Mantanganpa ngapa karrungka.
Karnta:  Kamparruju yanta, kajirna ngapa kardirni.
Jarnpa:  Wara!  Nyiya nyampuju?  Kapurnarla wirnpirli.
[Karntangku ka ngapa kardirni kujaka purda-nyanyi 
wirnpirlinjakurra.]
Karnta:  Wara!  Parnkayarniji.  Ngana mayiji wirnpirlija?
Wati:  Nyarrpara?
Karnta:  Yali karrimi ka yuwurrkupaturla.  Wirriyajarrakupalangu 
     wangkayarra, marlpa yungunkulu purami, kajirnanyarra pardarni 
     nyampurla malikikirli.                        




  WIRRIYAJARRAKURLU
Karnta:  Yanirlipa wirlinyi kuyuku manu mangarriki.
Wirriyajarra:  Yuwayi, yanirlipa mangarriki manu kuyukupurda.
Karnta:  Purda-nyangkajupala.  Natipala yanta wurnturu kurlirra.  
     Juju ka ngapangawurrpa nyina.
Wirriya jintakari:  Yanirli yungurlu ngapangka luwarni jurlpu 
     manu yungurlu julyurl-wantimi.

[Jungajukupala yanu ngapakurra wirikirra.  Tarnngalpapala 
julyurl-wantija]
Karnta:  Wara!  Nyarrparapala yangkajarra wirriyajarra yanu?  
     Nyampuju wuraji-wurajilki.  Nyanjakurnapalangu yani 
     ngapakurra.

[Yanu ngapakurra.  Ngulapalangu lawa-nyangu.  Jujungkupalangu 
yurrpurnu.]
Karnta:  Wara!  Nyarrparapala yanu wirriyajarra?  Jujungku 
     mardapalangu yurrpurnu.
[Ngulajangka karntangkuju kanyanu pakarni jurru yalyukurra manu 
yulanja-yani ka ngurrakarikirra.]


                          WIRLINYIKIRLI
Ngati:  Yani karli wirlinyi wardapiki.
Nangala:  Nyarrparawana karli yani?
Ngati:  Ngayi karli yani kakarrara winikirra.
Nangala:  Warlu ka jankamijiki.
Ngati:  Lawa.  Yani karli kutu.  Warluju ka jankami 
     pirlingkalkujala.
Nangala:  Ngapa karna mani -- ngati -- ngajulurluju.  Kalakarli      
     purraku-jarri.
Ngati:  Yuwayi.  Mantangalingki ngapaju.
Nangala:  Kanja-yani karna ngajulurlu ngati -- ngapaju.
Ngati:  Yuwayi.  Kanja-yanta palkarni wantakujaku.
Nangala:  Yali winiji kutulku.
Ngati:  Nyuntu kuja kurlarninyarra.  Ngaju yatujumparra.  
     Ngakarli yamangka jinta-jarri kuyu pakarninjarla.
Nangala:  Yuwayi.  Kapirli purranjarla ngarni yamangkarlu.

                          JAPUJAPUKURLU
NUNGARRAYI:  Nyarrpakurra kanpa yani?
NANGALA:  Manyu-karri karna japujapurla jalangu nyampuwana.
NUNGARRAYI:  Kapurna manyu-karri ngajuju mayi?
NANGALA: Yuwayi.

                           KUURLUKURRA
Napaljarri:  Jukurtayi, nyiyajangkanpa walku nyinaja 
     kuurluwanguju?
Jukurtayi:  Yani karna wijipirtirlikirra jijaku.
Napaljarri:  Nyiyaku?
Jukurtayi:  Miirntakurlurna.
Napaljarri:  Junga mayi?  Purda-nyangu kularnangku miirntakurluju 
     -- walku.  Yantarrawurru kuurlukurra.

                          WIRLINYIKIRLI
NANGALA:  Wirlinyi karnalu yani jalanguju.
NAPURRULA: Nyarrparakurra yungurna yani ngajurlangu nyuntuwana?
NANGALA:  Yuwayi.  Yantarni!
NAPURRURLA: Nyiyarla karli yani wirlinyiji?
NANGALA:  Marda ngamirnipurajikirlangurla Toyotarla.
NAPURRURLA:  Nyiyaku karli yani wirlinyiji?
NANGALA: Wardapiki marda, wuu yakajirriki marda.
NAPURRURLA:  Wara! Marrkanyaju wardapi manu yakajirri.
     Yanirlipa yaruju jalangujuku.  Nyurrulku mayi?

                            JAPUNGKA
[Napaljarri ka yani japungurlu.  Nungarrayi ka yukami japungka.]
Napaljarri:  Nungarrayi, nyiya kanpa payi-mani?
Nungarrayi:  Napaljarri, payi-mani karna kuyu manu miyi.  
     Nyarrparakurra kanpa yani?
Napaljarri:  Wirlinyi.  Jalangu kapurna yani -- ngaka -- 
     wuraji.
Nungarrayi:  Nganakurlu kapunpa yani wirlinyi?
Napaljarri:  Ngamirnipurajikirli.
[Nungarrayi ka kutu-jarrimi maniyikirlangukurra]
Nungarrayi:  Napurrurla!  Kuluju,  purda-nyangunpa mungangkaju?
Napurrurla:  Walkurna.  Jardalparna wata-ngunaja.
Nungarrayi:  Kulanganta kuluju nyuntunyanguwanakula ngurrawana.
Napurrurla:  Ngayi!
Nungarrayi:  Kala, nyajangu nyampuju nyiyakantikanti miyiji?
Napurrurla:  Kala 200 tala yungkaju!
Nungarrayi:  Walku, ngayi!  Kanpaju yimirrinyi!
Napurrurla:  Yuwayi.  Kala walkujala.  Ngari 24 talaju.
Nungarrayi:  Yuwa, kujakula yimirrinjawangu.  Mantarni, yumpa!

                         KURDU MAJUKURLU
TIJA:  Nyiyakunpa pirri-kujurnu nyampuju?  Yampiya pirri-
     kijirninjawangurlu!
KURDU:  Lawarna!  Ngajuju kularnangku purda-nyanyi!
TIJA: Nyampu kujarnangku jinyijinyi-manu wingkinyayirni ngulaju 
     kapunpa nyinami nyampurlajuku kaninjarni miyiwangu.
KURDU:  Junga mayi?
TIJA  Yuwa wingkija nyuntuju.  Kulanpa yani.
KURDU:  Kala kajirna warru mani yungkiyi, kapurna yani mayi?
TIJA:  Yuwayi.  Kajinpa warru mani manu warru kirlka-mani, 
     kapurna yani miyikirralku manu kuyukurra.
AKURDU:  Yuwayi.  Kapurna warru mani yarujurlu.
TIJA:  Ngurrju.  Kapinpa yanilki ngurrakurra.


                           NGAMARLANGU
Ngatinyanu:  Murrku yaruju yukaya ngapangka.
Kurdu:  Walku karna nyina pirriyarla.
Ngatinyanu:  Yukaya kujawangu walkungkajala pirriyawangurla 
     wurra-maninjawangu.
Kurdu:  Walkurna!!!  Kujajuku kapurna nyina kutu ngajuju.
Ngatinyanu:  Yanta! Yanta yinyakurra ngapakurra.  Yaruju julyurl-     
     wantiya laniwangu yungunpa nyinami kirlka manu ngurrju.

                        JIJA MANU NYURNU
Nyurnu:  Jurru maju karna nyina.  Waraa!  Nyiyajangkawiyirna?
Jija:  Ngurrjujalanpa ngarra nyampuju.  Waraawangu.
Nyurnu:  Ngurrjuwangujalarna.  Nyurnu karnaju purda-nyanyi 
     murrumurru manu mikinpanyayirni.  Yungkaju nyiyarlangu.
Jija:  Ngurrjujala karnangku nyanyi.  Kapu nyarrparla 
     kanpanyanu karrarda-jarrimi?

                         MURRUMURRUKURLU
JIJA:  Nyiyajangkanpa yanurnu?
Kurdu:  Murrumurru karnaju purda-nyanyi.
Jija:  Nyarrpararla kanpanyanu purda-nyanyi?
Kurdu:  Miyalurla karnaju purda-nyanyi.
Jija:  Nyiyajangka kanpa murrumurru-jarrimi?
Kurdu:  Karija.  Nyiyajangka mayirna.
Jija:  Jinirrpa kangku karli mayi?
Kurdu:  Jinirrpawangurna.
Jija:  Kala nyiyajangkalkunpa?
Kurdu: Ngayirna miyalu murrumurrumipa.


[[LAJAMANU WRITING WORKSHOP  August 1983:]]

[[1.  Paddy Patrick; 15 August, 1983; How the Kangaroo Got Its Long
Tail ]]

Nyurruwiyiji, marlulpa nyinaja ngirntiwanguwiyi karntakurlu 
nyanunguparntakurlu manu kurdukurdu panukurlu jukurrpawiyi.  
Ngulapalarla yanurnu pakurujarra kalinja.  Kala mardarnu karnta pakuru 
japunpurru  kurduwangu pakuruju karntaju. Ngulangkunyapala yaninjarla 
japurnu kurdu jintaku.  Yaninjarla payurnu watipirdinyparlu 
pakururluju.  Kulanganta ngurrju, ngarirla payirninja panukuju kuli 
jarrija.  Jaarl-karrijalpanyanurla kurdukurdukuju marluju 
kirdanyanuju.  Ngula yarnkajarra kurlardaku maninjakulku kululku.  
Pakuruju yarnkajarla mujuku, kurrutarnmpijarla wakurturdunyayirni 
pakuruju.  Jurljurlpungulpa wawirriji, tarnngajukurla kiil-wantija 
pakuruju mujukuju.  Jurljurl-pungulpa, ngulalpa kirrirdi-maninjarra-
yanu ngirntiji.  Ngula kirrirdi-manurrajuku.  Ngulawarnunya kalu 
mardarni ngirntiji wawirrirliji tarnngalkujuku jukurrpawarnu.

[[2.  Barbara Martin, Erica Ross, Jean Brown; 15 August, 1983; How the
Kangaroo Got Its Tail ]]

Marlukurlu.  Nyarrpa kujarna ngirnti kirrirdi-jarrija.  Pakurujurla 
jangkardu yanurnu kurdukurduku marluku.  Jangkardurlajinta parnkaja 
marluju kurlardaku.  Pakurujurla jurruru-yarnkaja ngirntiki, ngula 
kirrirdi manulku.  Jalangujalangu ka marlungkuju mardarni ngirntiji 
kirrirdimpayilki.


[[3.  Paddy Patrick; 16 August, 1983; How the Kangaroo Got Its Tail
told from the kangaroo's perspective. ]]

     Nyurruwiyi kujalpa nyinaja marlu, kala nyinaja ngirntiwangu.  
Kala nyinaja yirraru-yirraru.  Kalanyanu wangkaja manu kala purda-
nyangu liirnkijarrarlu, 'nyarrparla karna ngirntiwangu nyinami, kapu 
nyiyarla kapu nyarrparlurna ngirntiji mani kapu nyarrparla marda?'  
Ngula kujalparna purda nyangu manu langakari-langakari-jarrija.  
Ngulakurrajukujupala rdipija pakurujarralku kalinja.  Yaninjarlajipala 
payurnu kurduku jintaku.  Ngarirna wurra-manu.  Ngulalpaji 
wiljingkijuku payurnu warrarda kurdu jintaku.  Kujarluju ngajuju 
rdunju-rdunju-manulku.  Ngularnarla yarda wangkaja, "Yantawu waja! 
Kularnangku yinyi kurdu ngajunyanguju!"  Wurrangkujukulpaju payurnu.  
Ngayirna yarnkajarralku kurlardajarrakurralku.  Ngulaji yarnkaja 
pakuruju mujuku.  Ngulalparna jurl-jurl-pungu, nyanungujuju kiil-
wantija mujukuju tarnngajuku.  Ngulangkujulpaju wuturrparra-
maninjarra-yanu ngirntiji.  Ngulaji wuturrparra-manujuku ngirntiji, 
kirrirdirra-manujukuju ngirntiji.  Ngulaji miyaluju raa-pungu, 
wardinyirra-manujuku. Kujarna ngirntiji kirrirdi-jarrija,  ngularnarla 
wardinyi-jarrija pakurukuju.  Ngulajangkanya karna jukurrpawarnujuku 
nyampuju mardarni ngirntiji kirrirdiji, kujaji pakururlu wuturr-puly-
mardarnu nyurruwiyi.

[[4. Paddy Patrick; 16 August, 1983; Women of the Sun, Part 1: Alinta
(uncompleted)
= TXSIL##dictated.87j##10-23-87 Dictated Text F: Alinta (D) ]]

     Nyurruwiyi nganimpalparnalu nyinaja Yarrayarrapatu, ngulajinganpa 
jaru nganimpanyangu lirra nganimpanyangu.  Kalarnalu wapaja warru 
mangkururla pirnti-pirnti kirrikari-kirrikari.  Ngulalparnalu nyinaja 
mangkururla pirnti-pirnti.
     Wirlinyili yanu panukariji miyikipurda, kuyukupurda.  
Ngajulparnarla nyangu yawu ngapangka pirntinyarra mangkururla. 
      Ngulalu yanu kurdu-kurdu manyukurra mangkaururla pirnti-pirnti, 
ngulalpalu kurlarda yinjiri kujurnu.  Jirramakarirlilpalanyanu kujurnu 
kurlarda, ngarilpalanyanu kurdarrirdarri-yungu.  Kujurnu 
jintakarirliwiyi kurlardaju, ngula wantija.  Ngulajangka 
jintakarirlilki kujurnu kurlardaju walypalirlangukurralku 
nyanjawangurlujuku.  Ngula parnkaja wirriyapardukariji, parnkanjarla 
manu kurlardaju, nyangulku.  Ngulakarrarlujuku purlaja karrardaju, 
"Wara, manparrpa juju ka ngunami!"  Yajarnurra pardija 
wirriyapardukariji, parnkajarnilpala ngurrakurraji yimikirli 
nganimpanyangukurra.  Ngulalparnalunyanu purlanjarla yimi yimi-
ngarrirninjarra-yanu wiri-wirirlilki manu turnu manu purlanjakarrarlu 
nganimparluju, "Yantarnili kujawu!  Nyangupala nyampu kurdujarrarlu 
yinyanganta ngapangka pirnti-pirnti juju manparrpa."  Jungajukurnalu 
turnu-jarrija, kurlardarnalunyanu manu-manu.  Yarnkajarnalurla yarri 
nyanungu jujukuju manparrpaku.  Parnkajarnalu...watijarlu ngapawana 
pirnti-pirnti.  Ngularnalu parlu-pungu jungajuku.  Ngulalparnalu 
nyangu kurlarda narnngukurlumiparlu.    
     Nyangulparnalu warrukirdikirdirli.  Ngulalparnalunyanu wangkaja, 
"Yuwa, manu nyarrpa manirlipa?"  Ngulanganpa wangkaja nganimpanyangu 
ngardarrikirlangu, "Wurulypa jarriya!"  Ngula yanu...pingkanyayirni 
kutunyayirnilpa pampurnu putaputa, ngula pampurnujuku rdakangku 
jampupurdanjirli.  Ngulanganpa wangkaja, "Palkanyayirnirna pampurnu 
yapanyayirni manparrpawangu."  Ngularnalu yakarra maninjarla kangu 
ngurra nganimpanyangukurra.  Kalanpala (sic, they two) jirramakarirli 
wirliya puranjarra jintakari wajiliwajilirli ngulapalarla rdipijajuku 
kajinganta wurulypa yukaja watiyarla yintirdirla kaninjarni.  
Ngulalparla jintakarirliji yapakarirliji marrimarri yirrarnu, 
ngulangkaji laniji karrinjani pardijalku.  Ngulapala kangurnu 
nganimpanyangukurra.  Ngularnalujana wungulku kangu ngurrakurra.  
Kangurnalujana...ngurrakurra panu yapakurraju kurdukurdukurra 
karntapatukurra.  Ngulalpalujana kurdukurdurlumanukarntapaturlu 
nyangurnu-nyangurnu kujarnikujarnirli warrukirdikirdirli.  
Ngularnalujana nyinanja yirrarnu walyangka.  Ngulalpalajana jina 
mardarnu  warrawarra kangu jirramakarirli yapajarrarlu ngalya 
kardirrijarra.  Ngularnalujana mardarnu munga jintaku yangkaji yali 
ngalya kardirrijarra.  Ngakarnalujana yungu ngapa manu mangarri 
mungalyurrukarirla.  Nyanungujarralpapala paakarrija nganimpanyanguku 
jaruku, ngulalparnalu nganimpa paakarrijayijala yimi jaruku yimi 
jaruku nyanungunyangujarrakurlanguku.  Ngayilparnalunyanu 
jarnkujarnkuwangkaja rdakardakamipa.   
     Ngularnalkujana wirlinyilki kangu kuyukurra wawirrikirra.  
Jungajuku jintakarirliji parlupungujana marluju, wangkajanganpa yaliji 
kuja, "Wurulypa jarriyalu kuyu kuja ka nyina yungurna pantirni."  
Jungajuku wurrukangulkulparla yangkaji yaliji yapaji, 
pingkalkulparnalu yaninjaanu ngulalpapala yangkajarra ngalya 
pirnparijarra nyanungujarra pingkayijala yantarnkangu, panturnulku 
jintakariji wirliya pakangku, purlaja kuja, "Yakarra, yakarra, yakarra 
wirliya!"  Ngulangkujujana lani manulku wawirriji.  Ngularnalu warru 
wapaja...walkujuku.  Kulparirnalu ngurrakurra.  Kujarnalu kulpari 
yanu, ngulajirnalujana wala parrirninjakulkuyijala rdujurnu ngalya 
pirnparijarraku.  Ngayilparnalu jintajala walaparrurnu kujanganpa kuyu 
jurnta lani manu.  Wala parrurnulpa jintakarirli yapangku, ngulalpalu 
yinka ngarlarrija kurdukurdu manu karntapatu manu jarlupatu.  Ngari 
kulikulilpa jiliwirri manu.  

[[5. Bessie Dixon Napanangka; 16 August, 1983; Women of the Sun, Part 
1:  Alinta  [(paragraphs indicated as Bessie wrote them in.)] 
= TXSIL##written.87j##10-23-87  Written Text A: Alinta (A)  ]]
     Nyurruwiyi yapajulpalu nyinaja ngurrjunyayirnirla walyangkaju.  
Ngulajana wati jinta yanurnu kirrikarijangka.  
     Nyiyakantikantijana kangu yajarriji.  Ngulalurla kaminalku 
jangku-pungu yalikiji watiki.   
     Ngula yanulku watiji nyanungunyangukurra kirrakirra.  Parrangka 
jintangka kurdu-kurdulu yanu manyu-kurra.  Ngulalujana rdipija 
kardiyajarraku, purrakunyayirnilpapala ngunaja.
     Kurdu-kurdujulu parnkaja yimikirliji ngurrakurraju.  
Manunjunulujana watipatu, wajirli-wajirlinyayirnilpalu yanu.  
Wakungurlu manulujana jangku.
     Kujarlujana kangurnu ngurrakurra, lani-laninyayirnilpapala 
nyinaja.  
     Ngulajangka yungulujana ngapa manu miyi.     
     Kirringkajulpapala nyinaja tarnngaparnta.  Kujalpalu ngapangka 
julyurl-wantija, kardiyajarrarlulujana nyangu kaminajarra, kujalpapala 
yanurnu ngapakurra.
     Ngula jintakariji yany-pardijalku kaminaju, yanu, yimi-
ngarrurnujana.  Ngulalpa lirlki-nyangu yinkakurlurlu kardiyarluju.   
     Wangkajalkulpalu jarlupatuju, pututu-pungulpalujana.

[[6. Marjorie Barnes Nungarrayi; 16 August, 1983; Women of the Sun, 
Part 1:  Alinta (partial)  = Text C: Alinta (C) ]]

     Jalangurlu nyangurnalu yartuwayi mardukujakurlumanu 
nyanungunyangukurlu yapa watikirli.  Ngulajangka kurdukurdulu yanu 
manyukurra, yangkalu yanu pirliwatikirra, nyangurlujana kardiyajarra 
ngunanjakurra.  Ngulajangka pina parnkajalu yimikirli ngurrakurra.  
Wangkajalujana nyanungukupalangu.  Waliki, ngulajangka yanu 
jangkardulujana kardiyajarrakuju, maninjarlalujana kangu ngurrakurra.  
Manulpalujana mardarnu kardiyajarraju.  Jintakarikijilpalurla nyuru-
nyuru-jarrija, jintakariji ngurrjungkulpalu mardarnu.  Ngulajangka 
jintakarijili panturnu rduku-rdukurla.  Jintamipalkulpalu mardarnu.   

[[7.  Paddy Patrick; 17 August, 1983; How the Kangaroo Got Its Tail
told from the bandicoot's point of view. ]]

     Nyurruwiyi kalinjalparlijarra nyinaja ngajarra kurduwangu.  
Ngarilparna mardarnu ngajukujarntu japunpurru kurduwangu.  Ngularnarla 
wangkaja 'kajilparli yantarla manu payikarla wawirri kurdu jintaku.'       
     Jungajuku ngungkurr-nyinajajirla ngajukujarntuju karntaparduju.  
Yarnkajarlujarra, yanurlijarra...rdipijarlijarrajana kalinjaku 
wawirrijarrakuju.  Ngularna payurnu, "Nyampujurlijarra kalinja yanurnu 
kurdu jintaku."
     Ngulaji jangku-manu wawirrirliji, "Karinganta lawa, karnaji 
mardarni kurdu-kurduju.
     Ngulalparna wurrangkujuku payurnu warrarda.  Wilji 
manurlijarranyanu, ngulaji wawirriji kulu-jarrijalkujuku, wangkajaju, 
"Kajinpaji warrarda wilji-mani manu jumati-mani, ngulaji 
kapurnangkurla kurlardajarrakurlu yarri yarnkamirra."
     "Kuja ngari karnangku payirni kurduku jintaku."
     "Yawu, ngulajuku."
     Kujakarraji yarnkajarralku.  Ngularnarla yarnkaja mujukulku 
ngajuju.  Putaji wirri-pungu, wirri-pungu, wirri-pungu wawirrirliji, 
ngajulparna tarnngangkujuku mujuju jirri-mardarnu.  Ngulalpa kirrirdi-
jarrinjarni-yanu, kujalparna wuturr-puly-mardarnu.  Jungajuku 
kirrirdi-jarrijarnilki, ngularna yampijalku ngajuju ngirnti 
kirrirdikirlilki.        
     Ngulanya ka mardarni ngajunyanguju jukurrpawarnujuku 
nyurruwarnujuku kirrirdilki ngirntiji.

[[8.  Peggy Granites; 18 August, 1983: Women of the Sun, Part 1: Alinta]]

     Jalangurlu nyangurnalu video yapapatukurlu.  Kardiyajarraju 
ngapangkupalangu kangurnu wurnturuwardingkijarra.  Parlu pungulujana 
ngunanjakurra walyangka manu maninjarla kangulujana ngurrakurra.  Manu 
yungulujana mangarri manu kuyulujana yungu.  Ngulajangkaju 
ngulawardingkipala nyinaja.  Purntu jarrijalujana yapapatuku manu 
jintakariji karntalpajana marru pungu.  Ngulajangka panturnulu manu 
palijalku, jintalkulpa nyinaja wankaru.  Ngakarrangakarra 
kardiyapatulujana rdipija.  Ngulajangkaju kardiya kujalpa nyinaja, 
ngulawardingkijana jurnta yanu kardiyapatukirra.  Manu 
kulungkulpalunyanu pungu, kardiyapaturlujulujana pungu muku.  
Jintalkulpa wankaruju nyinaja karnta kurdukurlu, yulajalpa warru 
yapawangurla. 

[[9. Erica Napurrurla Ross; 18 August, 1983 Women of the Sun, Part 1:
Alinta  = Alinta (B)
[(n.b. punctuation as writer indicated in her story)] ]]
     Nganimparlurnalu nyangu yartuwaji nyampurla, yapa kujalpalu 
nyinaja ngapangka kutu.  Kurdukurdu kalalu ngapangka julyurlwantija 
manu jajinyanu manu ngatinyanu kalalu yanu wirlinyi kuyukupurda.  
Kurdujarrapala yanu ngapawana ngulapala nyangu kardiyajarra ngulalu 
parnkaja yimikirli ngurrakurra.  Jungajuku watipaturlulu manu kurlarda 
ngulalu parnkaja ngapawana kardiyajarralpala ngunaja jarda.  Yakarra 
manulujana ngulalujana kangu pina ngurrakurra, yungulujana ngapa manu 
payurnulujana, "Nyarrpara wardingkinpala yanurnu?"  Ngula 
kardiyajarrapala nyinaja wurulypa.  Kardiyajarraju kalalujana kangu 
wirlinyi watipaturlu.  Karnta jinta yanu ngapawana ngularla jangkardu 
yanu kardiya jintakari ngulalu puunymardarnu watipaturlu;, kangulu 
ngurrakurra ngulalu panturnu miyalu tarnngakurra.  Jintakari kardiya 
ngulajulpa nyinaja tarnnga yapapaturlajinta, kalalpa yanu wirlinyi 
yapapiya manu ngunajalpa yujukurla manu kalalpa wangkaja yimi.  
Ngulajangka yanu pina kardiyaju nyanungunyangukurra manu yanurnu pina 
panukarikirli kardiyakurlu ngulalujana rdipija mardukuja mardukuja 
ngulalujana payurnu karntangku jintangku, "Nyiyakunpalu (sic)  yanurnu 
nyampukurra?   Nyampuju nganimpanyangu walya."  Yungunganta karntangku 
pakakarla watiyakurlurlu, ngulaju luwarnu miyalujuku ngula wantija 
manu parnkajalu yimikirli ngurrakurra ngulalujana ngarrurnu watipatu.  
Jungajuku jangkardu yanulujana ngula parnkajalu panukari nantuwukurlu, 
jintapukalpa karrija ngulalu panturnu miyalujuku.  Ngulajangka 
yapajulu yanu wurnturulku, ngurrakarirli  ngurrju manu ngulalujana 
jangkardu yanurnu kardiya panujarlu ngulalujana luwarnu jardakurra.  
Jintapuka karnta kurdukurlulpa wurulykarrija manu yulajalpajana 
nyanungunyanguku yapaku.

[[10.  Marjorie Barnes Nungarrayi; 18 August, 1983; Women of the Sun,
Part 1:  Alinta (complete) ]]
[(n.b. punctuation placed as indicated by writer)]

     Jalangurlu nyangurnalu yartuwaji kardiyajarrakurlu manu 
yapawatikirli.  Yapawatiji kalalu nyinaja pirliwatirla ngapawana manu 
kalalu wirlinyi yanu kuyukupurda wurnturu.  Ngulajangka kurdukurduju 
kalalu piliwatiwana warrarda manyu karrija.  Ngulajangka parlu 
pungulujana kardiyajarra ngunanjakurra, ngulajangka pina parnkajalu 
ngurrakurra yimikirli.  Wangkajalujana nyanungukupalanguwatiki.  
Ngulajangka yanulujana jangkardu kardiyajarrakuju.  Ngulajangka 
yungulujana mangarri manu ngapa.  Manu ngulajangka wangkanjakulpalujana 
ngurrju manu, jintakarijilpajana jurnta nyinaja wangkanjawangujuku.  
Ngulajangka kangulu yarlukurra.  Ngulajangka panturnulu rdukurdukurla.  
Jintalkulpalu mardarnu.  Ngulajangka yanupala kardiyamanu yapa 
pirlikirra, karrijalpala kankarlarni, ngulajangka nyangupalajana 
kardiyawati panukari kujaluyanurnu mardukurlu.  Ngulapala yanu pina 
ngurrakurra yimikirli.  Ngulajangka jangkardu yanulujana ngurrakurra.  
Wangkajajalujana kardiyawatikiji, manulpalujana puta yilyaja nyanu
ngunyangungurlu ngurrarangurlu.  Walkujukulpalujana puta yilyaja.  
Ngulajangka mardukujawatilkilijana jangkardu yanu kulukukuluku 
maninjaku, jintakarirlipalanyanu wiljiwilji manu.  Ngula luwarnu.  
Nyangulu kuja luwarnu kardiyarlu.  Ngulajangka parnkajalu 
yimikirlilki, yimi ngarrurnulujana kuja luwarnu kardiyarlu.  
Ngulajangka nyanungulkulujana jangkardu yanu nyanungunyangukurra 
ngurrakurra.  Ngulajangka luwarnulujana jirrima kardiyaju.  
Ngulajangka yanu pinalu.  Nyanungulkulujana jangkardu yanu, 
ngulalujana muku luwarnu yapawatiji.  Ngulajuku. 
     
[[11.  Jean Napanangka Brown; 18 August, 1983 Women of the Sun, Part 1:
Alinta ]]

     Nyangurnalu jalangurlu yartuwaji yapakurlu kujalpalu nyinaja 
ngapawana nyurruwiyi.  Kurdujarralpapala manyu karrija ngapawana.  
Ngulapala nyangu, parnkajapala yimikirli ngurrakurra.  Yimi 
ngarrurnulujana yapaku kujalpapala ngunaja pirliwana.  Yanurnulu, 
nyangulujana kardiyajarra kujalpapala ngunaja pirliwana.  Kangulujana 
ngurrakurra nyanungunyangukurra, nyinajalpapala yujukurlua kaninjarni.  
Yungulujana miyi manu ngapa wiyarrpaku.  Yanupala ngapakurra yawu 
maninjaku.  Ngulajangka karntajarrapala yanu ngapawana.  Wangkajarla 
jintakarikiji, "Yantaarni nyampukurra."  Karntaju lani jarrija ngula 
parnkaja ngatinyanukurra, yimi ngarrurnurla, "Kardiya jintaju wangkaja 
ngajuku."  Ngulajangka wangkajalpalu purlkapurlka, "Yilyayalujana 
ngulajarra punkujarra, nganimpanyangu nyampuju walya."  Ngulajangka 
jintakariji panturnu ramarra manu jintakarijilpa lani jarrija, 
ngulajulpa ngurrju nyinaja.    

[[12.  Erica Napurrula Ross; 21 August, 1983; How the Kangaroo God Its
Tail ]]

     Nyurruwiyilpa marluju nyinaja ngirntiwanguwiyi.  Kalalpa nyinaja 
kurdu panukurlu.  Ngulajangka yanurnulpala pakurujarra, kalapala 
nyinaja kurduwangu ngula wangkaja pakuruju, jajinyanu, "Kurduju 
yungka, panu kanpa mardarni."  Ngula yanu marluju kurlardaku, ngula 
pakururluju puulymardarnu ngulalpa marlukurlangu ngirntiji 
kirrirdimaninjayanu.  Ngula jalangujalanguju ka marlungkuju mardarni 
ngirnti kirrirdimpayi.

[[13. Barbara Napurrula Martin; 21 August, 1983 How the Kangaroo Got Its
Tail. ]]

     Nyurruwiyi kala marlu nyinaja ngirntiwanguwiyi 
nyanunguparntakurlu manu kurdukurdukurlu.  Ngulajangka 
pakurujarrapalarla yanurnu, payurnupala kurduku jintaku, "Kurdu 
jintaju yungka," marlukurla wangkaja.  Marluju jangkardu 
parnkajapalangukula kurlaraku.  Ngayi pakurujurla yarnkaja mujuku 
tarnngajuku, kirrirdi manu ngirntilki.  Ngulawarnunya kalu mardarni 
ngirntiji.

[[13.  Marjorie Nungarrayi Barnes: 21 August, 1983; Yimi Ngajukurlu ]]

     Ngajujurna yirdiji Marjorie Watson Nungarrayi.  Manu 
ngajuparntaju Michael Jangala Watson.  Ngula karlijarra mardarni jinta 
kurduju, Yajiliyi Jampijinpa Watson.  Ngula karlijarra jarnku warrki 
jarrimi.  Ngajuju karna kakarrara warrki jarrimi Literacy Centre-rla 
manu Jangalaju ka kanjuluku warrki jarrimi.  Ngajulurluju karna 
Warlpiri yirrarni pukungka.  Ngulajuku.  Yirrarnurna Marjorie Barnes 
Nungarrayi

[[14.  Jean Napanangka Brown: 21 August, 1983; How the Kangaroo Got Its
Tail ]]
     Nyurruwiyi kalapala nyinaja marlujarra kalinja ngirntimurulpawiyi 
kurdupatukurlu.  Ngulajangkaju pakurujarra kalinjapalajana jangkardu 
yanurnu kurdukurduku.  Kujalpapala nyinaja, jirrami yujukulpapalangu 
parntarrija watiyawana.  Ngulajangkaju wirriya pakururluju payurnu 
marluju, "Kurduju jintakari yungkaja!"  "Lawa nyampuju ngajuku kajulu 
nyina marlpa yungurnaju wiri mani." Kulu jarrijarla marluju, parnkaja 
kurlardaku, puulymardarnu marluju pakururluju tarnnganyayirni.  Ngula 
ngirntilki kirrirdimpayi manu.  Ngula ka tarnngalku nyina 
jukurrpawarnu kujapalanyanu kulu jarrija kurdujarrangurlu.       

[[15. Peggy Granites:  21 August, 1983: Ngajukurlu Yimi ]]
     Ngajujurna Peggy Naparrula Granites.  Jirramakupalangurna 
ngajuju.  Napangardi jintakariji Larissa, manu jintakariji Samantha.  
Ngajuparnta Leonard Japanangka Yurntumuwardingki.  Warrki jarrimi 
karna kuurla.

[[16.  Aileen Simon Napanangka; 22 August, 1983; The Goanna and the
Lizard ]]
     Kujalpapala nyinaja wardapi manu karnari nyurruwiyi, 
ngulajipalanyanu kapatija kuruwarriwangu.  Ngulalpapala wapaja 
wirlinyi kapatinjakarrajuku.  Ngularla yanu ngapakurra, ngulajurla 
wangkaja karnariki, "Yirrakaju kuruwarri puturlurla kajirnangku 
yirrarni nyuntukulku ngakaju."  Ngulajilpapalanyanu yirrarnu 
ngunjungunju yurlpa manu pirilyi.  Ngulaji wardapikiwiyirla yirrarnu, 
ngulajangka karnarikilkirla yirrarnu kuruwarriji, ngulalpapala wapaja 
wardinyilki. 

[[17. Marjorie Barnes Nungarrayi; 22 august, 1983; Nyarrparlupala Manu 
Kuruwarri Karnarirli manu Wardapirli
Written Text D: The Two Lizards (A)
     Marjorie Nungarrayi Barnes  ]]

     Nyurruwiyi wardapi manu karnari kalapala nyinaja kuruwarriwangu.  
Ngula kalapalanyanu jukuru jarrija jarnku.  Manu kalapalanyanu nyangu 
kuruwangu.  Ngulajangkaju yanulkupala manyuwanu wirlinyi, ngulajangka 
rdipijapalarla ngapakulku.  Jintakarirlilpanyanu nyangu ngapangkarlu.  
Manu wangkajanyanu, "Punku karnaju nyanyi kuruwarriwanguju."  
Ngulajangka wangkajarla karnariji wardapikiji, "Yirrarnirnangku 
kuruwarri?"  Ngula wardinyi jarrijalku wardapiji.  Jungajuku yanu 
jintarla maninjaku yurlpaku, karntawarraku ;manu pirilyiki.  
Ngulajangka puyu pungurlajinta yarntarurla manu watiyarlajinta 
manunjurnu kuruwarrikiji kijirninjaku.  Ngulajangka wangkajarla 
wardapikiji, "Yantari, yungurnangku yirrarni kuruwarri puturlurla."  
Jungajuku kutu jarrijalku.  Ngula yirranjaku rdurlyirrarnu.  
Ngulajangka wardinyi jarrijalku wardapiji.  Manu nyanungulkurla 
wangkaja, "Yirrarnirnangku nyuntukulku."  Jungajuku yirrarnurla.  
Ngulajangka wardinyilkilpala ngarlarrija.

[[18. Paddy Patrick Jangala; 23 August, 1983; Nyurruwiyi Walyawanawana
Warlpiripatukurlu Manu Kurrinjipatukurlu Kulukurlu ]]

     Lajamanu nguru ngajuku ngurunyayirni.  Yapa panu karnalu nyinami 
Warlpiri manu Kurrinji-Kurrinji manu Ngardipatapata.  Ngari karnalu 
Warlpirimipajukujala nyinami kurlirrajangka, karlarrajangka 
kakarrarajangka yapaji.  Ngulanya karnalu nyinami, kujajala nguru 
nyampukuju kula ka ngari nganalku nyampuwardingkiji nyinami, 
Kurrinjiji nyampukuju Lajamanukuju.  Nyampurlaji ngurungkaji ngarilki 
karnalu nyinami yatujungurlukarilki ngurungka Kurrinjikirlangurla manu 
Mutpurrakurlangurla nyampurlaji ngurungkaji.  Kujajalalpa nyurruwiyi 
ngajunyangu yapa panulpalu nyinaja kurlirra nyampurla wurnturu 
manangkarrarla.  Ngari ka nyampungurluju ngunami wurnturu kurlirra 
nganayi yirdiji nguruju Parrulyu manu nganayi yirdiji ngurukariji 
Warnirripatu.  Ngarimanjilpalu nyinaja kirringka watijarlu manu 
karntamanji manu kurdukurdumanji, ngarilpalu nyinaja waparlku.  
Nyiyakantikantiwangu, linjarrpawangu manu nyurulypawangu ngari kalalu 
kuyupuka warru pungu kirrikari kirrikari warrukirdikirdi yangka ngari 
walyangka manungurungka nyanungunyanguwana nguruwana Parrulyuwana manu 
Warnirripatuwana manu Munkularriwana.  Ngulangkanya kalalu nyinaja 
yapaji ngulakurrajukulujana yarri yanu yapaji nyampuwardingkiji 
Kurrinjipatuju manu Ngardipatuju.  Nyampungurlu Lajamanungurlu yanulu 
kurlirra kuluju.  Yilyajalu nyanjaku wurnturungurlujuku 
wangarlakurlanguju ngulalpalu wangkaja, "Karinganta nyurru kalu 
pinapina yanimpa ngurrakurraju."  Ngulalpalu wangkaja Kurrinjipatu 
manu Ngardipati.  Ngula wangkaja ngardarrikirlangulku, "Wunga, munga 
jarrimi."  Jungajuku munga jarrija, ngulalunyanu wangkaja yangkaji 
yatijarrawardingkipatu yapaji, ngulalunyanu wangkaja mungangkalku, 
"Yuwa, maparnilkirlipanyanu makirrarlulku yarujurlu yungurlipa 
pantirni yarujurlu yapa Warnayaka."  Jungajukulunyanu maparnu 
makirrarluju yaruju-yarujurlu, ngulalunyanu wangkaja, "Ngulajuku, 
yanilkirlipa."  Jungajuku, yanulu warru warrukirdikirdi, ngulalunyanu 
walmayilki milki yirrarnu Kurrinjirli manu Ngardipaturluju, ngari 
kajilinyanu nyurrujala Warnayakarluju pirdiwarrpungu jarda manjirliji.  
Ngulalunyanu wangkaja, "Nyurru pantirnilkirlipajana."  Jungajuku, 
panturnulkulpalujana jardakurrajuku Warnayakapatuju.  Yungkalpalu 
yakarra pardija, ngulajilpalujana karnangkujuku kujurnu.  Mukulujana 
panturnu Warnayakapatu.  Ngulapurujuku kurduju wita lurru wantija 
jiwirrikirraji wankaruku ngulalpa wurulypa ngunaja.  Ngunaja 
mungalyurrukurra, ngulalpajana nyangu warru.  Kujalpalujana nyangu 
Kurrinjipaturlu manu Ngardipaturlu nyurnulku Warnayakapatuju, 
ngulajili yanulku pina kujarnipurdalku nyampuwanakurralku kurntaju.  
Ngula yangkaji kurdu yakarra pardinjarla yarnkaja yimikirli, yimi 
ngarrurnujana warru Warnayakapatuku, ngulalunyanu turnu manu 
nyanungurlulku, ngulalujana yarri yarnkajarni nyampuwanakurraju.  
Nyanungurlulkulujana muku panturnu Kurrinji manu Ngardiji nyampuwana 
Lajamanuwana manu Pirrirnturtuwana.  Ngulangkunyalujana lani manu 
Kurrinjipatuju manu Ngardipatuju nyampungurluju walyangurluju kuja 
karnalu nyinami.  Ngulajuku.      

[[19. Jean Napanangka Brown; 23 August, 1983; The Lizard and the Goanna
= Written Text E: The Two Lizards (B)  Erica Ross ]]

     Nyurruwiyi kalapala nyinaja wardapi manu karnari.  Kujanyanu 
nyangu ngapangka wardapirliji, yanurla karnariki, wangkajarla, 
"Yirrarninpaju kuruwarri ngajuku  puturlurla?"  Ngulajangkapala yanu 
jirramajuku pirlikirra.  Karnarirliji puyu pungu muku pirliji.  
Ngulajangka ngurrjurla yirrarnu wardapikiji.  Karnarikijirla yirrarnu 
punku.  Ngulajangka kulu jarrijarla karnariji wardapikiji.  Wajili 
pungu watiyakurlurlu wardapiji.  Ngurrakurra pina parnkaja wajili 
wardapiji.  Ngulajangka ngarrurnu karnarlirliji, "Punkunpaju yirrarnu 
ngajukuju, ngajulupukarnangku yirrarnu ngurrjuju."  Yinkalparla 
ngarlarrinja yanu wardapiji karnarikiji, wiyarrpa purdangirli 
parnkanja yanu watiyakurlu. 

[[20. Jean Napanangka Brown; 23 August, 1983; Ngajukurlu Yimi ]]

     Ngajurna Jean Napanangka Brown.  Kurdu jinta karna mardarni 
yirdiji Abraham.  Ngaju karna warrki jarrimi Yurntumurla, 
Warlpirikirli karnalu yirrarni yimi.  Ngula kalu kurdukurdurluju 
yirrarni jalpingkilki.  Riyiti mani milki kalujana kardiyaku, ngula 
kalu puku wirijarlurlaku yirrarni.  Paajingkaju kajana kurdukurdu mani 
warru yalipalarlu, ngula kalu kuurlukurraju yanirni warrarda.  
Ngulajuku ngajunyangu yimiji. 

[[21.  Barbara Napurrula Martin; 23 August, 1983; Ngajukurlu Yimi ]]
 
     Nyurruwiyi ngajuju yanurnu nyampukurraju tarnngajuku.  Kurdujarra 
kajupala nyina karntajarra jirrama.  Jintakariji ka nyinami wurnturu 
Yamatarla, wiriji kapirdinyanuju.  Nyanunguju yirdiji Cilenda.  Manu 
ngawurrunyanu yirdiji Mildred.  
     Ngajuju karna warrki jarrimi Warlpirikirlangurla.  Warlpirirli 
karnalujana riyiti mani kurdukurduku witawitaku.  Ngajuparntaju warrki 
jarrimi ka turakikirlangurla, turaki kajana ngurrju mani yapaku manu 
kardiyaku.

[[22.  Erica Napurrula Ross; 23 August, 1983; Ngajukurlu Yimi ]]

     Ngajurna yirdiji Erica Napurrula Ross.  Ngajurna 
Yurntumuwardingki manu ngaju karna mardarni jinta kurdu Veronica 
Napangardi Williams.  Nagangardikipalangu ka warrki jarrimi japungka, 
ngulaju yirdiji Brian Williams Japanangka.  Ngaju karna warrki jarri 
Jean Napanangka Brown-kurlu, jirrama karlijarra warrki jarrimi 
yapajarraju manu kardiyaju marnkurrpa, yirdiji Pam Harris Napangardi, 
Mary Laughren Napaljarri, David Nash Jungarrayi.  Nganimparlu karnalu 
puku (yirrarni?) Warlpirikirra, manu kurdukurdu karnalujana kanyi manu 
payirni karnalujana kujalu nyarrpa jarrija.  Ngulajangka kurdukurdurlu 
kalu yirrarni yartuwaji.  Ngulajangka yimi karnalujana yirrarni 
pipangka.  Ngulajangka yani karlijarra Printery-kirra pukuku 
yirrarninjaku manu jungarni maninjaku. 

[[23.  Erica Napurrula Ross; 23 August, 1983; Yunkaranyikirli ]]

     Nganimparnalu yanu wirlinyi wurnturu turakirla.  Kangurnalunyanu 
mangarri, tiyi, manu ngapa.  Nganimpanganpa yirrarnu manjapaturla, 
manu nyangurnalu namaku, kuja kalu mardarni karntawarrakarntawarra 
purturlurla.  Ngula nyangurnalu, ngarnulku kuja ka nyina yunkaranyi.  
Jungajuku karlajarnalurla kanunju ngula manurnalu yukaranyi.  
Panukarirli mardukuja mardukujarlu karlaja yunkaranyiki watiyakarirla.  
Kujalparnalu panu manu yunkaranyi, ngulajulparnlu yanu jintakarikirra.  
Ngulajangka ngapangkunganpa yarlurnu, ngulalparnalu nyinaja watiyarla 
manulpa parnkaja ngawarra yiwarrawana.  Ngula yanurnu Jangala 
turakikirli manu warrkarnurnalu, ngula luwarnu jirrama kanyarlajarra, 
ngulajangka yanurnalu ngurrakurra yunkaranyikirli manu kuyukurlu.

[[24.  Iris Napanangka Dixon; 23 August, 1983;  The Goanna and the
Lizard ]]

     Nyurruwiyi wardapi manu karnaripala nyinaja jintangka walyangka 
manu ngapangka.  Manu wardapirla wangkaja karnariki, "Yirrarni kanpaji 
kuruwarri purturlurla, kajirnagku nyuntuku yirrarni."  Wardapai 
ngapangka wantija, wangkaja karnari, "Wilypi pardiya yalumpujangka, 
ngapajangka."  Wangkajalku yangkaju karnariji, "Punkunpaju yirrarnu."  
Yurlpu manu marumarupala manu yirrarninjaku purturlurla.  
"Yiiii...punkunpaju yirrarnu," karnari wangkaja.  Wardapijilparla 
yinka ngarlarrija kujalpa punku kuruwarri yirrarnu.

[[25.  Iris Napanangka Dixon; 23 August, 1983; Ngajukurlu Yimi ]]

     Nyurruwiyi ngaju manu ngajukupurdangka kapirdi nyinajalparlijarra 
yawulyu yati, kuturukurlu wirntinja yanu.  Manu nyurruwiyi yurlpu manu 
marumarulpalu manu.  "Manukuruwarrilpalurla yirrarnu kutururla, manu 
wirntinja yanulpalu watiyajarrakurra.  Miyi manu tiyi manu ngapalparla 
purraja, manulpalujana kurduku yungu wirntinjajangkarlu.  
     Ngaju karna warrki jarrimi manu yimi karna yirrarni kurdukurduku 
pina maninjaku.  Nyurruwiyi ngajuku kapirdi ka kuurlurla warrki 
jarrimi kurdudurdu kuurlurla manu kajana yimi wangkami (sic).  Ngaju 
karna karrimi tayangkiwana.  Ngaju karna jinta wirriya mardarni manu 
ngajukupurdangkakurlanguku mardukuja manu kuurlukurra kapala yani pina 
maninjaku.  

[[26.  Marjorie Barnes Nungarray; 23 August, 1983; Yimi Lajamanukurlu
manu Yapawatikirli ]]

     Jalangujalangu Lajamanuju ngurrjulku ka karrimi.  Manu yapa 
panulku kalu warrki jarrimi.  Panukariji kalu wupujurla warrki 
jarrimi, manu panukariji kalu wakijirla warrki jarri rduju manu wati.  
Watingkiji tirakirli kalu manu warru, manu rdujungkuju kalu jamanarlu 
warru mani.  Ngulajangka panukariji kalu japingirla warrki jarrimi.  
Manu panukariji kalu wijipitirla warrki jarrimi.  Manu nganimpaju 
Literacy Centre-rla, ngulaju kurdukurdu karnalujana puku ngurrju mani, 
yungulu pina jarri Warlpiriki riti maninjaku.  Ngulajuku.  

[[27. Pansy Napaljarri Rose; 23 August, 1983; How the Goanna and the
Lizard Got Painted Backs ]]

     Nyurruwiyi wardapi manu karnaripala nyinaja.  Wardapijirla 
wangkaja karnariki, "Ngajurna punku yuntardiwangu.  Nyuntungkuju 
nyampu purturlurla mapaka ngula yawulyukurlu(rlu).  Jungajuku 
karnarirliji yawulyu warru manu, wardajilpa karrija warru.  
Ngulajangkaju karnarijirla wangkaja, "Yantarni nyampukurra kajirnangku 
maparni nyuntunyangu purturlu."  Karnarlirliji pulyangku maparnu 
ngurrjukurra.  Ngulajangkaju karnarijirla wangkaja, "Nyurrungku 
nyuntuju.  Ngajuju mapaka."  Wardapiji maparnu karnarikirlangu 
purturlu wardapirliji, kapakapankulpa maparnu karnarikirlangu 
purturluju.  Ngaka piniji jarrija wardapiji, karnarirlijinyanu nyangu 
ngapangka.  Nyanungujurla wangkaja, "Wara Punkunpaju maparnu ngajuju, 
ngaju ngurrjurnangku maparnu yawulyu ngurrjunyayirni."  Ngulajangkaji 
wardapiji ka tarnngajuku mardarni yawulyuju purturlurlaju, yangka 
karnarlirliji maparnu.  Jalangurluju karnarirliji ka mardarni punku 
yawulyu purturlurlaju.   

[[28.  Marlene Johnson; 23 August, 1983; How the Goanna and Lizard Got
Their Painted Backs ]]

     Nyurruwiyi kalapala wardapi manu karnari nyinaja kuruwarriwangu.  
Ngulajangkarla wardapiji yanu ngapakurra.  Wardapirliji ngapa nyangu.  
Ngapangka nyangunyanu, "Punkuwajarna," wangkaja.  Yanu pina, 
yajarnunjunu karnariji.  Wangkajarla karnarikiji, "Kuruwarriji 
yirraka."  Karnariji yanu, manu pamarrpa, kaji, yurlpa, manu pirilyi.  
Ngulajangkaju wardapiji parntarrijarla, kuruwarrilkilparla yirrarnu.  
Kujarla karnari walku jarrija kuruwarriki kijirninjaku, wangkajarla, 
"Nyuntululkuju kijika kuruwarri ngajuku."  Yulkajanyanurla nyanunguju.  
Ngulajangkaju karnariji wangkaja yarda, "Ngajukulkuju yirraka."  
Wardapirliji manu watiya, yirrarnulparla kuruwarriji.  Kutukutu 
maparnulpa karnariji.  Yanu ngapakurra, nyangunyanu, "Punkuju 
yirrarnu.""  Karnarirliji watiya manu, wajirli pungu wardapiji.  
Ngulajangkaju walkupalanyanu nyinaja ngulawarnurlaju.  

[[29.  Aileen Napanangka Simon; 24 August, 1983; Nyampuju Yurntumukurlu
Yimi ]]
     Kujarnalu yanu Yurntumukurra, ngulajirnalu ngunajarra kulkurru 
Tanami-rla kalkurnu.  Yakarra pardijarnalu mungalyurrulku, 
yarnkajarnalu Warlarlakurra mangarriki manu kuyuku.  Kujarnalu 
yukajarra Warlarlakurra, jitijarnalu turakingirli, payi manurnalu 
nyiyakantikanti.  Yarnkajarnalu Yurntumukurralku.  Ngulajirnalu 
yukajarra wurajiwuraji Yurntumukurraju.  Mungangkalku karnalu jarda 
ngunami.  Mungalyurrurlalku karnalu yakarra pardimi.  Ngularnajana 
manunjunu ngapa purranjaku tiyiki manu mangarriki.  Ngulajangka 
yanurnalu japuku nyanjaku Lajamanuku manu Papanyawardingkiki.

[[30.  Aileen Napanangka Simon; 24 August, 1983; Ngajukurlu Yimi ]]
     Yimi nyampuju ngajunyangu.  Ngula karnalu warrki jarrimi 
kuurlurla.  Ngulaji karnalu yirrarni nyampu yimi.
     Ngajujurna Aileen Simon.  Ngaju kalinyanu Victor Simon Jupurrula.  
Ngula kalujarrangku nyina kurduju jirramakari manu jinta.  Ngulajuku.

[[31.  Paddy Patrick Jangala; 24 August, 1983; Wardapikirlangu Yimi ]]
     Nyurruwiyi kalanjirrijarralparlijarra nyinaja ngurrangka 
jintangka kuruwarriwanguwiyi, ngularlijarra jarnku yanu 
mungalyurrupardukariji wirlinyilki.  Ngularna yanuyanu warru 
wirlinyilku.  Ngularnarla rdipija ngapakulku , parntarrunjunurna, 
nyangulkurnaji ngapangka, ngularnaju wangkaja, "Wara, kulangantarna 
ngurrju.  Kala karna nyina ngawu kuruwarriwanguju.  Kukurna payirni 
kalanjirra yunguju kuruwarri kijirni pawiyirla yunguju yuntardi 
manku."  Jungajukurna yaninjarlarna payurnu kalanjirriji.  Jungajukuju 
kalanjirrirliji rdirri yungu kuruwarriji ngajukuju pawiyirlaju, walku 
manujukuju kuruwarriji ngajunyangurlaju pawiyirlaji.  Ngulaju 
kalanjirrilki waangkaja ngajukulkuju, "Kijikaju ngajuku"  
Jungajukurnarla rdirri yungu kalanjirriji kuruwarriji.  Ngulajirnarla 
ngawu kujurnu kuruwarriji kalanjirrikiji.  Ngulanyanu nyangu ngapangka 
kalanjirrirliji pawiyi purdangirli, ngulaju wangkaja, "Wara, 
punkunpaju kujurnu kuruwarriji, kapurnangku pakarni watiyarlu." Yungka 
manu watiya kalanjirrirliji, yungujunganta pakakarla watiyarlu, 
ngularna yarnkajarra lani, parnkajawajarna tarnngajuku. 

[[32.  Barbara Napurrula Martin;  24 August, 1983; Women of the Sun
Series, Part 1: Alinta (incomplete) ]]
     Jalangurlurnalu nyangu yartuwayi yapakurlu kujalpalu nyinaja 
nyurruwiyi.  Kurdukurduju parnkajalu manyu karrinjaku ngapakurra.  
Kujalujana parlu pungu kardiyalku, kujalu lanilki parnkaja 
ngurrakurra. Yajarnulujana watipatulku.  Maninjarlajana kangu 
ngurrakurralku.  Ngapa manu kuyu manu miyijana yungu wirrarpaku, manu 
ngurra(ngka) kapala ngunaja.  Jintakariji kalajana wangkaja 
karntakarntakku, ngula karnta jintakarirli yimi ngarrurnu 
ngatinyanukurra.  Kujarla wangkaja karntaju, "Nyiyaku kapala nyina 
nyampurlaju watijarraju.  Jintakari purlajaju ngajuku."  Ngatinyanurla 
wangkaja karntaku, "Jurnta wapayarla waparlku."  Ngulajangkaju 
kangulkujana wirlinyi kuyu.  Puta wapajanurlu (sic) kuyu puta kuja 
purlaja jinta, "Kariji nyiyajangka mayi."  Kurnta ngarrurnulu.  Ngula 
lani manujana marlu purlanjarlu.  Ngulajangka walaparrarnulu 
ngurrangkalku.  Jintakariji purlaja wanurju (sic).  Wati jintakari 
jangkardu yanurla karntaku, ngulalpa karlaja ngapawanarlu.  
Wirrarrpalu panturnu rdukurdukujuku kurlardarlu.  Jintalkulpalu 
kanjaanu, mardarninjarlalu kangu ngurrakarikirra.  Kala yapapiyalku 
nyinaja.

[[33.  Barbara Napurrula Martin; 24 August, 1983; Women of the Sun
Series, Part 2: Maginta ]]

          Mardukuja Wantawardingki

     Nyurruwiyi mardukujaju warrki jarrijalpajana kardiyakuwiyi 
ngapawana kalajana mangarri manu kuyu purraja.  Kurdu wita kala 
mardarnu nyanungunyangu yapa wita, ngatinyanulu pakarnu kardiya 
jintakarirliji.  Ngulajangkaju parnkajalpala ngamarlangu marnakurra 
parntarrinjaku; kardiyakujaku.  Parrapatu manu mungapatu(l)kupala 
wapanja yanu yirdiyiwana.  Jintakulpalarla yanu, purlkaparduku 
kardiyaku, jintalpa nyinaja.  Ngatinyanurlu wuruly-yirrarnu kurdu wita 
nyanungukujaku.  Nyangu purlka kardiya, ngurrjulpa nyinaja.  
Wangkajarla purlkaju, "Yantarni, kurdu kangkarni wiyarrpa.  Ngaju 
karnangku mardarni nyuntuju."  Kangupalangu nantuwurla yuwarlikirra.  
Yirrarnupalangu yuwarlirlalku.  Ngulajangkaju nyinajalku kala 
tarnngalku.  Warrki jarrijalpa mardukujaju.  Kurdu witaju kala 
kuurlurla nyinaja.  Karnta manu wirriya kalalpala nyinaja kuurlurla 
jirrama.  Karntangku kardiyarlu kalapalangu mardarnu kuurlurlaju.  
Yangkakupalangu mardukujarlu kangu kurdu witajarraju ngapakurra.  
Walku nyangupalangu kardiyarluju.  Nyanungupaturlu(?) yilyaja 
jintakari yapa maninjaku nyanungupatuku.  Kulu jarrijarla yangkaku 
mardukujaku kardiyaju kurdujarrangurlu.  Karnta witaju kardiyarlu 
jurntalurla kangu.

[[34. Barbara Napurrula Martin; 24 August, 1983; Yurntumu Sports-kurlu ]]
     Yanurnalu Lajamanungurlu turakipatukurlu manu turaki 
witawitakurlulku.  Ngunajarnalu kulkurru Warlarla yatijarra.  
Mungalyurrulkurnalu yukajarra Warlarlakurraju.  Jintakari turakiji 
karntakarntakurluju nyinajalpa maju kulkurru.  Ngulajangkaju, 
jintakari turaki pina parnkaja Warlarlangurlu ngurrju maninjaku.  
Watipaturlu ngarnulpalu pama.  Wantijalpalu warru pamajangka.  
Karntapaturluju ngulaju mangarri manu ngukulu payi manu.  
Ngulajangkaju mungajukurnalu yukajarra Yurntumukurraju.  Japujapukulu 
yanu mungalyurru manyu karrinjaku oval-kurra.  Ngulajangkaju, 
Basketball-kurraju.

[[35.  Erica Napurrula Ross; 24 August, 1983; How the Goanna and Lizard
Got Their Painted Backs ]]
     Nyurruwiyi wardapi manu karnarilpala nyinaja kuruwarri(wangu).  
Ngulapalanyanu nyangu ngapangka, wardapiji wangkaja, "Nganangkuju 
yirrarni kuruwarri?"  Jungajuku yanurla karnariki, wangkajarla, 
"Kijikaju kuruwarri."  Ngulapala manu yalyuyalyu, kardirri, yirrarnu 
ngapangka kutu ngularla kujurnu wardapiki kuruwarri ngurrjunyayirni.  
Wardapirlinyanu nyangu kuruwarri, kujarla kujurnu ngula wangkaja, 
"Wara, ngurrjunyayirninpaju kujurnu."  Ngula karnariji wangkaja, 
"Ngajukuju kijika kuruwarri." Ngula wardapiji wangkaja, "Kujapurda 
karriya yungurnangku kijirni."  Jungajuku, kujurnurla kuruwarri 
karnariki.  Karnariji yanu ngapakurra, nyangunyanu ngula wangkajarla 
wardapiki, "Nyuntulurlunpaju kujurnu punku kuruwarri, pulyangkurnangku 
kujurnu nyuntukuju."  Ngula karnarirli ka mardarni kuruwarri, kujarla 
kujurnu manu wardapirli ka mardarni kuruwarri ngurrjunyayirni.

[[36. Erica Napurrula Ross; 24 August, 1983; Women of the Sun Series,
Part 2: Maginta ]]
     Nganimparlurnalu nyangu yartuwaji Sadie Napurrulakurlangurla.  
Kurdujarrakurlupala yanurnu yapa jintakurlu, kalapala mataku ngurrju 
manu.  Kalalu yirrarninja parnkaja pirlingka ngula jintakari parnkaja 
yujukukurra manu yukaja ngula pakarnu watiyakurlurlu.  Ngula parnkaja 
marnakurra manu walku nyangurla.  Ngulajangka karntalpa wapanja yanu
kurdukurlu ngula yukaja kardiyakurlangurla ngurrangka manu yungunganta 
yantarla ngula pulymardarnu.  Ngulajangka nyinajalpala warlungka manu 
wangkajalpapala manu warluwanapala ngunaja jarda.  Mungalyurru 
jarrija, ngula yanupala karntalpa nyinanjayanu tangkiyirla kurdukurlu.  
Ngulajangka rdipijalujana kardiyaku nanturukurlu kujalpajana kangu 
yapa panukari yuwarlikirra.  Yapalpalu panu nyinaja yuwarlirla manu 
warrki jarrija. Kardiyarlu yirrarnu karntaju yuwarlirla ngulalpa 
warrki jarrija manu kurdu nyanungunyangu ngulajulpa yanu kuurlukurra 
panukaripiya.  Kalalu nyinaja kardiyapiya.

[[37. Erica Napurrula Ross; 24 August, 1983; How Parents Can Help
Their Children Learn to Read ]]

     Ngatinyanurlulpalujana kurdukurduku puku ngamirljirla riiti 
mantarla kuja kalu warrarda riiti mani manu kuja kalurla yulkami.  
Kurdukurdu kalu wararda nyanyi puku manu kuja ka yapangku karla riiti 
mani, ngulaju ka milya pinyi yirdiwatiji.  Manu kuja ka yapangku riiti 
mani puku, ngulajulpalu jiirrngarrikarla.  Ngulajangka payika kurduju, 
nyiyakurlu pukuju manu kurdungkulpa jalpingki riiti mantarla pukuju.  
Ngulajangka kurdukurduju kalu pina jarimi manu kapulujana yapaku 
warlaljaku wangkami walyaku manu riiti mani.

[[38.  Jean Napanangka Brown; 24 August, 1983; Our Trip to Lajamanu ]]
     Kujarnalu yanurnu Lajamanukurra, ngulajulparnalu ngunaja 
Napaljarri manu Napurrulakurlangurla yuwarlirla.  Kalarnalujana yanu 
yapakuju ngurrakurraju manu kalalunganpa kangu warrarda wirlinyiji 
ngajarraju yapangkuju.  Ngulajuku.

[[39. Jean Napanangka Brown; 24 August, 1983; Women of the Sun Series,
Part 2: Maginta ]]
     Yartuwajirnalu nyangu yapakurlu jintakari Sadie-kirlangurla 
ngulaju kurdujarrakurlu.  Kardiyajarrapala yanurnu yapa jintakurlu 
kalapalangu mataku ngurrju manu kalalu mangarriwatiji yirrarninja 
parnkaja pirlingka.  Ngulajangka jintakarijinganta yukaja yujukurla 
ngula pakarnu watiyakurlurlu.  Ngulajangkapala parnkaja marnakurra 
yurrulynyinajalpapala ngula yanurnu jintakariji makitikirli. lawa 
nyangupalangu, ngula pina yanu ngurrakurra karntaju parnkaja kurdu 
jintakurlu yurrkukurra, ngularla rdipija  purlkaku kardiyaku. 
Mangarrirla jurnta manu yungunganta wilypi pardija, pulymardarnu 
kardiyarluju, ngularla wangkaja, "Miyi manu tiyi wiyarrparlu nganja, 
kurdu witakurlurlu."  Ngulajangkapalangu mardarnu ngurrangka, 
parrangkapalangu kangu yuwarlikirraju, ngulalpa tarnngalku nyinaja 
panukarikirli, ngula jintakari kurdu manu jirramapalangukangu 
ngapakurra, kardiya watilijana rdipija kurdujarrajana manu, 
ngulalpalujana kangu tarnngajuku.  Ngatinyanurlujujana puraja 
wiyarrparlu.  Ngulajuku ngajunyangu yimiji.

[[40. Marjorie Barnes Nungarrayi; 24 August, 1983; Yuendumu
Sports-kurlu ]]
Ngunjalparla 29th July-ji yanurnalu Lajamanuwardingkipatuju 
japujapukurra nyanjaku manu panukariji manyu karrinjakurnalujana 
kangu.  Nyampujjangkajurnalu wiraji jati jarrija, ngularnalu kulkurru 
ngunajarra.  Ngulajangka rdangkarrngarnulku, ngularnalunyanu nalija 
manu mangarri purranjarla ngarnu.  Ngulajangka rulumapi 
manu(rnalu)nyanu juwayiki, ngularnalu rdarrajkajirla yirrarnu.  
Ngulajangka yanurnalu Warlarlakurralku, ngularnalunyanu mangarri manu 
nguku manurra yarda.  Ngulajangka yarnkajarrarnalu Warlarlangurluju, 
ngulanganpa kutukari jarrija kulkurrujuku, manurnalu kutukarijiki 
yukajarra Yurntumukurraju.

[[41.  Marlene Johnson Nampijinpa; 23 August, 1983; Yuedumu
Sports-kurlu ]]
     Ngajujurna Marlene Nampijinpa.  Ngajulujurna yanu Yurntumukurraju 
japujapukurraju.  Ngajuluju kalarnajana nyangu yapakair 
japujapukurraju.  Nganimpaju kalarnalu manyu karrija.  Yurntumurlaju 
kalalpala Lajamanu manu Yurntumu manyu karrija.  
Lajamanuwardingkirliji kalalpalujana ngarnu Yurntumuwardingkiji.  
Ngulajangkaju japujapurlaju kalalparnalu ngarnu kuyu manu miyi.  
Yalumpujangkaju kalarnalu Lajamanuwardingkiji muku yanu ngurrakurra.  
Kuja japujapu walku jarrija, Japangardirli manu nagajulu 
kurdukurdurnalujana yilyaja Wirliyajarrayijikirra pimirdinyanuwana.  
Yanu jintakurlu Lajamanukurraju.


[[       WARUMUNGKU WATIKIRLI ]]

[[Version edited by N. Poulson & M. Laughren 
following Nash 16/3/84 version.
The longer unedited version transcribed by David Nash is in the
collection of Darby Jampijinpa oral texts.]]

     Nyurruwiyi, wuuwangurlawiyi, kalapalanyanu mulujarlu
wajirli-pungu kardiyarlu yirdingki Harry Henty-rli manu yapangku
yirdingki Murturtarlu.
     Jampijinpa yali ngulaju Warumungku.  Nyampujarrarlupalanyanu
wajirli-pungu karntangurlu jintangurlu -- Napangardingirli.
Yuntardinyayirni ngantalpa nyinaja karnta nyanunguju
Jampijinpakurlangu Napangardi.  Warumungkuyijala karnta nyanunguju --
yaliwardingki.
     Kalapala nyinaja Jampijinpa manu Napangardi yuwarlirla yirdingka
Kurrantirla, kujalpa nyinaja walypali yirdi Harry Henty.
Napangardilpa warrki- jarrija yuwarlirla walypalikirlangurla Harry
Henty-kirlangurla.  Jampijinpalpa warrki-jarrija pulukuwana.
     Harry Henty-rlijilpa warla-pajurnu warrarda Napangardiji
warrkijangkaju wurajikari-wurajikarirli.  Jampijinpaju kalarla
mungakarra wapal-pardarnu mungakari-mungakari Napangardikiji.
Ngulajangkaju, walypalikirla kulu-jarrija Jampijinpaju.  Walypalirliji
payirr-pungu Jampijinpaju yuwarlingirliji.
     "Yantalku!"  Jampijinpaju wangkaja,
     "Lawa, kularnangku yinyi karntaju.  Kapurnaju kanyi ngajunyangu
warlalja."
     Mungakarirlaju, walypalirliji yarda warla-pajurnu Napangardiji.
Ngunajalpapala naya.  Ngulajangkaju Jampijinpaju pardarninjarla manu
puta nyanjarla, kiripi-kangurla yuwarlikirra Harry
Henty-kirlangukurra.  Kutu- jarrinjarla Jampijinparluju nyangu makiti
rurrpawanarlu walypalikirlangu kujalpa waraly-waraly-karrija.
Manulku.  Maninjarlalparla warru-warrurnu walypalikiji.
     Malikirlilpalu warlkurr-jurrurnu, kujalparla
warru-wirtirla-nyangu makitikirlirli.  Maliki purda-nyanjarla
walypaliji Harry Henty-ji yakarra- pardija.  Warru-nyangulparla
walypalirliji.  Rurrpa-manu Harry Henty-rliji.
     Ngulajangkaju, Jampijinparlujulparla nyilji-mardarnu
makitikirlirli.  Ngulajangkaju walypaliji kankarlu-jarrijalku manu
kutu-jarrijalku.  Ngulajangkaju, Jampijinparluju wirntal-luwarnulku
nguurrpawana wiyijurrurnpa pulutu jintangku.  Waninja luwarnu,
jingijingi pardijarra kakardarla pulutuju.  Walypaliji tarnnga wantija
pulutujangka.  Tarnnga palija.
     Ngulajangkaju Jampijinparlu maninjarla kangu Napangardiji.
     "Yanirli walypalikijaku panukujaku marda."
     Jungajukupala wuruly-parnkaja.  Yanupala ngapakurra rdakukurra
Marlukurlangukurra.
     Pirlingka yirrarnu kankarlarninginti yujuku Jampijinparluju.
Nyurruwiyi, ruutuwangulpa karrija yalumpu lawa.  Turakirlangu
kulalpalu parnkaja.  Nantuwukurlangu, pulukukurlangumipalpa karrija.
     Ngulajangkaju, yurrkunyurlu kujalu purda-nyangu walypali Harry
Henty nyurnulku, kuja luwarnu yapangku, ngulajangkalurla jangkardu
turnu-jarrija.  Yurrkunyu wiringki yirdingki Murray-rli turnu-manujana
yurrkunyupatukari yungulurla warrirni yapaku, yangkangku kuja luwarnu
Harry Henty-ji.
     Warrurnulpalurla nantuwukurlurlu wantaku, yulyurrpuku.
Lawajukulurla minyingi-jarrija.  Kalalujana warru-payurnu yapapatu
yuwarlikari-yuwarlikari Jampijinpaku.
     Jampijinpa nyanungu, pirlingkajukulpa nyinaja.  Pirliwanajukulpa
wapaja ngapakarikirra manu ngapakarikirra.  Mapirrijikilpapala wapaja
Jampijinpa manu Napangardi.  Ngapaju kalapala ngarnu
marnangkartarirli.  Marnangkartarirli, yilyanypawanarlu,
watiyawarnurlu -- kujaka wanti jalyirrpa walyakurra -- ngulawarnurlu
kalapala ngarnu.  Kalapala ngarninja-yanu ngula.  Manu kalapalanyanu
marna kujurnu yitaki-maninjakujaku.  Manu kalapalanyanu wirliya
murrurnu parrkangku yitaki-maninjakujakuyijala.
     Wapajalpapala yuwarlikari-yuwarlikarikirra tiyikipurda manu
miyikipurda yarnunjuku.  Warrulpalujana puntarnu yapapatuku,
Warumungkupatuku.  Panujarlulpalurla nyinaja ngumparnawalka
Jampijinpaku.
    Yuwarlikari kujalparla karrija yirrngingiki, walypalikariki,
yapakarirlilirla yimi-ngarrurnu Murtarta kuja yanurnu miyikipurda.
Walypali purda-nyanjarla yarnkaja makitikirli purdangirliwana.
Jangkardurla yanu Jampijinpaku nantuwukurlu.
     "Nyarrparawana?  Punku kapurna luwarni kuja jalangurluju.  Kuja
walypalikari luwarnu."
     Purdangirlirla-jarrija Jampijinpaku.  Yaninjarla warrkarnulku
kankarlarra pirlingka.  Yujukulku parlu-pungu.
     "Yujuku nyampu, karrimi karla nyanunguku yapaku."
     Ngulawarnuju, walypalirli manu makiti.  Puu!  Luwarnurlajinta
makitirli.  Ramparl-luwarnurlajinta.  Pulutukari muru-pungu --
jintakarilki.  Ramparl- luwarnuyijalarlajinta.  Ngulawarnuju yarda
manu pulutukari, ramparl-luwarnuyijalarlajinta yapakuju.  Murturtalpa
nyinaja.  Napangardilpa nyinaja karrpakarrpa -- kurlarninginti.
Parntarrijalpa lani.  Jampijinpalpa ngarrurda nyinaja.
     "Yijarduju ngarra kapuju luwarni.  Kapujarrangku nyurru-mani."
     Luwarninjarla-luwarninjarla, puluturla lawa-jarrijalku
walypaliki.
     Ngulajangkaju Murturta manu Napangardipala wuruly-parnkaja.
Ngulajangkaju, lawa-nyanjarla walypaliji pina yanu yuwarlikirraju.
     Murramurra, parnkanjangu-parnkanjangu, nyanungujunyanu wangkaja,
     "Yinyilkirnaju kutu?  Yuwayi, yinyilkirnaju.  Yurrkunyurlu marda
kajikaju luwarnilki -- makitikirlirli."
     Jungajukunyanu yungulku kutu, manu yalya-jarrijajana
yurrkunyupatuku.  Rdarri-mardarnulkulu yurrkunyupaturluju.
Yirrarnulurla waninjawarnu Jampijinpakuju.  Napangardikijilirla
yirrarnu yankapi rdakajarrarla.
     Jirri-mardarninjarlapalangu kangurnu turakikirra yangka yalumpu
yurrkunyurlu wiringki Murray-rli.  Turakirlalku warurnu jiinikirlirli
waninjawana, ngulajangkajupalangu wilil-kanja-yanu turakirli --
Jampijinpa manu Napangardi.  Ngulajangkaju,
Yalijipiringikirralkulujana kangu.  Yalijangkaju yatijarralku
Putawunukurralkulu yilyaja Jampijinpa.  Kangulu Putawunukurralku --
mangkurungayingayi.
     Karrijalpa Putawunurla jaji yirdiji Mr. Nichol -- yaliji
waninjakurlangu pajirninjakurlangu.
     Kangulu, kala wina-jarrija.
     Jajingkiji pina yilyaja Murturta nyanungunyangukurra
ngurrarakurra.  Nyinajalkulpa wantaku jintaku ngurrangka
nyanungunyangurla.
     Ngulajangkajulurla rdipija nyurnuku.  Marlaja-palijajana
walypalipatukariki kujalurla yungu mangarri wanka kumarlpa pajani
kunkangku marda.


WARDILYKA MANU YANKIRRI

[Adapted from taped story told by Darby Jampijinpa and a written text
by Jeannie Nungarrayi Egan.

[Version in the first (March 1987) version of Written Warlpiri
compilation is replaced here by the virtually identical (i.e. except
for punctuation) /darby-84.txt, renamed
/lex/wlp/data/mast/darby-84.ed.  Abridged version published in
Yuendumu Doors, Door 6.  The longer unedited version is in the
collection of Darby Jampijinpa oral texts.]]


Yimi ngarrirni karna, wardilyka yangka kujalpa nyinaja
Parirrirla, kujalpa yakajirri yurturlu yirrarnu -- miyi
yakajirri.  Warnirrilki ka karri Parirri.  Jangala,
Jampijinpalpalu nyinaja nyanungurla Parirrirla.  Manu nguru
nganimpanyangulku ka karri.  Ngajulku karna kanyi -- nguru
yaliji.
        
Yali kujalpa nyinaja Wardilyka, jukurrpa,
yakajirrilpa panturnu kapurdu Parirrirlarlu.  Panturnu,
panturnu, panturnu, milarninjarlalpa manu ngurrju -- miyi
yakajirri.  Yankirrilpa karrija Walangkamirirrirla.
Wardilykalpa nyinaja kakarrara.  Purlalalpa pungu
nyanungurlu.  Yangka kujaka jukurrpawarnurla nyanungurla
waninja rularula-jarri.  Karlarralpa nyinaja Yankirri.
Ngarliyikirlangukurralpalu yanu -- karlarrakurra.
        
Jintangurlukarilpalu karrija Yankirri karlarrapurda.
Jingijingilpalu yanu.

"Yawu yapa nganta kalu yalumpukula matirni!"
Lawalpa nyanunguju wurulypa yukaja Wardilykaju -- yamangka.

"Kalakajulu kuja nyanyi.  Kalakajulu kuja jurnta
mani mangarri.  Mangarri kalakajulu jurnta mani
ngajunyangu."  Lawalpa wurulypa yirrarnu yakajirriji --
miyiji.  Rdakungka karlanjarla muru-pungu -- walyangka.
Yirrarnulpa milyingka.  Ngulawarnuju, kapurdulku manu --
jungkunypalpa manu -- linji.  Panturnulpa, panturnulpa...
Kapurdukarilpa yirrarnu, kapurdukarilpa yirrarnu
panujarlunyayirni.  Wiripatujukulpajana yirrarnu.
Ngulawarnuju, yardalpa parnkaja.

"Ya!  Ngurrju ngarra nyampuwanarnaju manu.  Kukurna
kuja yani nyampuwanajuku."

Yalilpalu nyanungu wurna yanu jukurrpawiyi.
Ngulawarnuju, witalku, kurlirralku yanu.  Manu, manu,
manu...  Wayi-purrurnulpa.  Ngamikirra manu, manu
parrajakurra.

"Ngulajuku.  Nyampuju kankarlarralku."

Kala puyu-pungu, puyu-pungu...  Kapurdukari
kapurdukari kala yirrarnu Wardilykarlu.  Ngulaju yinya,
Yankirrirlilpa panturnu karlarra kapurdukari, kapurdukari.
Yirrarnulpajana yurturlukari, yurturulakari.

Yutuyutu-kalalu yanu.  Wurulypa-yirrarnunjunu
yangkaju wardilykarlu.  Nyiyarla ka yangka yalumpu wardilyka
yutuyutulku yani?  Ngulaju jukurrpawarnu -- jukurrpawiyi
yilpa nyanungu yutuyutu-wapaja -- yangka miyipardukurlu
yalumpu puru.  Wali ngulayijala yalumpuju, yangka palka
karlipa nyanyi -- wardilykaju.

Ngulawarnuju, karrinjarlalpa nyangu watiyangurlu
murrarningintingirli -- Yankirrirli.  Walirla yangkaju
Yankirrirla kulu-jarrija.

"Nyampungurlu wajarna nyanyinya?  Laa yalumpuju.
Lawa waja nyanjawangu.  Kala kaninjarrakari wayipurrurnu
yangka wirijarlu parlkurra parlkurra.  Yalinya kalanyanu
milarninjarla manu.

"Nyampu mayi ngakurruju."

Kala panturnu, panturnu.. Kapurdukari, kapurdukari,
kapurdukari.  Kala yirrarnu ngawupatu.  Kaninjarra kala
muru-pungu kapurdu nyanunguju Wardilykarlu.  Kulanganta
nyanungunyangu, kala yangka Yankirrikirlangu.

"Yi!  Ngajunyanuwana warru wapami.  Yi!  Kalakarna
kuja pakarni."  Japirdijarla Yankirriji.

"Kalakaju kuja ngajuku jurnta mani."

Yankirriji wangkaja:

"Nyarrpararlakula, nyarrpayijala kujakarna nyampuju
mani?  Maju-maju kumarlpa.  Marrkangku kujaka nyampuwarnuju
ngarni ngurrjunyayirni -- ngapapiya."

Yangkajurla Yankirri jangkardurnu yarnkajalku.
Kululkkupalanyanu rdiily-yirrarnu.  Ngarrurnupalanyanu.

"Kalakarnangku kuja pinyi jalangurluju.
Kalakarnangku pinyi wiyarrpa nyinaya wangkanjawangu."

Wangkajapala, wangkajapala.  Ngarrurnupalanyanu
yimingki.  Jarungkuwiyipalanyanu ngarrurnu ngarrurnu
ngarrurnu.  Yangkajurla nyanungukuwiyi Yankirri yarnkajarni.
Karlarrangurlu yarnkajarni.  Kakarra kakarrara.

"Nyarrpararla kuja yangkaju purlka nyina yirna pinyi
jalangurlu?"

Kakarrara nyangu.

"Karinganta yalumpukula ka nyina -- wurrkalirla,
yamangka wurrkalirla.  Parnkanjarla, jurntarla
larra-larra-panturnu Wardilykaku.  Kulungkulku yangkaju
pirri-panturnu wirliyarlu, manu karlangurlu larra-panturnu.
Karlangulku yiri-manu.  Nyanungu, karlarrajangka
yarnkaja.  Larra-pantirninja-yanu yangka yilpajana yirrarnu
turnu, yangka kapurdu miyi, yakajirri.  Yalikari-yalikarilpa
wantija larrapatu-larrapatu.  Yangka kuja yinya jurnta
larra-panturnunjunu, ngula pirli jukurrpawarnu ka
larra-nyina.  Yalirla jurnta larra-panturnu.
Pirri-panturnurla jurnta, yangka Wardilykaku.

Yulajalkulpa.  Yiii....  Yangkaju miyipardungurlu
yulajalku.  Wajampalku-jarrijanyanu Wardilykaju, wiyarrpa
Jangalapardu.  Yangkaju Wardilykalku karrkaja karlarrakurra.

"Nyiyakuju kuja marrkangkuju jurnta panturnu?
Marrkangku nyiyakuju jurnta panturnu ngajuku?  Manu
kapurnarla nyanunguku jangkardu yani.  Kapurna jalangurlu
pinjani."


Ngularla jurnta larra-larra-panturnunjunu --
karlarra yali -- kapurdupatu nyanungu miyi.  Wali pirli
yangka jukurrpawarnu -- yakajirri -- kapurdu -- kujakalu
nguna, ngulaju kalu larralku nguna.  Larrapatulku kalu
ngunanja-yani.


Yalinya pungupalanyanu. Yalirlajukupalanyanu pungu.
Kuku pungu -- milpalku -- Wardilykarluju pakarnurra.
yangkajulu Wardilykalku jangkardu-manu.  Milpalku jutu-manu
Wardilykaju.  Wardilykalku jangkardu-manu.  Walyalku
julyamarda-yungu milpakurra -- julyamarda-yungurla.

Paarr-pardinjarla yanu, ngaka yinya yatijarra.
Yilkarirlajuku yanu yatijarra milpaparntalku.  Miyipardu
yangka yampinjanyanulku, yalumpu parrajapinki, kurdijipinki,
yalumpujuku yampija.  Kapurdu yangka yalikijikirla jurnta
yanu.  Kapurdu yali pirlilki ka nyina yarturlulku.
Parntarrinja-yani kalu ngurrjunyayirni.

Nyampu jukurrpawarnu yijarduwarnurna yirri-pura --
nyurnu-nyurnu kujalpalu yirri-puraja -- nyampurlu yapangku,
purlkapurlkarlu, kamparruwarnurlu.


[[file  willowra.texts]]



     WARDILYKA JUNGARRAYIKIRLANGU

Wapajalpapala.  Nyinajalpapala.  Nyinaja, nyinaja, nyinaja.
Yanulkupala.  Kurdu wirikirililkipala yanu.  Yanupala.  Yanupala,
yanupala.  Ngapaparntakarikirrapala, nganayi yatilpapala maninjinanu
pintaru.  Kulanganta yankirrikirlangu, kala ngipiri pintaru.  Ngula
ngantalparla yimi kangu kirdanyanuku.  Kuyulpa yangka panturnu
kirdanyanurlu.  Ngarnulpa ngamarlangurlu ngipiri kulanganta
yankirrikirlangu kala pintaru kurlangu.  Kuyulpa kangurnu
kirdanyanurlu.  Kangurnulpa kuyu. Murntulku yirrarnulpa.
Kurdukulparla yungu.  Walulparla yungu.  Ngatinyanukulparla yungu
yardipi manu ngurlju.  Wanarri manu purturlu kulalunyanu yirrarnu
ngalyakari. "Kirdana, kirdana, kirdana!  Nganayirlijarra ngarnu
ngipiri yankirrikirlangu.  Jajarnulujarrangku ngipiri wiri-wiri
yankirrikirlangu."  "Warlka ka wangka, warlka ka wangka, warlka ka
wangka.  Yalumpuju pintarukurlangujala."  Yankirrikirlangulu yangkaju
ngarnu. "Nyiyakunpala jajarnu kuyuju ngipiriji?  Kuyunpajipala
mardakarla panu.  Warlkaku kanpala yalumpukuju nungkurr-nyina."
Pakarnulpa, pakarnulpa, pakarnulpa.  Kulanganta yankirrikirlangungurlu
ngipiringirli, kala nyampuju pintarukurlangungurlu -- lawa waja.

Nyinajalpapala kalinja kurdukurlu jintakurlu.  Ngarnulpapala kuyu --
kurdu manu ngatinyanurlu -- murntuparntarlulku ngatinyanurluju.
Ngarnulu, ngarnulu, ngarnulu.  Wuraji-wurajilki, ngurrakurralpanyanu
jarala-yirrarnu kuyuju ngatinyanurlu.  Kurdulpa ngulayijala
jarala-yirrarnu.  Ngapakurralpa karrkaja ngatinyanu.  Ngapa manunjunu.
Kangurnulparla.  Yungulparla purraku.  Nyinajalpapala ngurrangkalku.
Kurdukurluju wirikirlilki -- nyinaja, nyinaja, nyinaja.

Ngulajangkapala jarda-wantija ngurra.  Ngunajalpapala jirrnganja
kurdukuju.  Ngunaja, ngunaja, ngunaja.  Ngulajangkalpa
rangka-rangkarr-kangu.  Karntalpa yali karrkaja purrakuku.
Kangurnulpapalangu kirdarlanguku.  Ngapalpapalangu yungu.
Yakarra-pardijalpapala kirdarlangu.  Miyilpa purraja.  Wijaralpa
purraja, purraja, purraja.  Kuyulpanyanu kardi-yungu kilyirrparla.
Purrajalpanyanu.  Walyka ngarnulpapala ngapa yali kirdarlangurlu.
Yakarrapardinjarla, ngarnulpapala.  Karnta yalirlika ngarni kuyu.
Miyilpapalangu yungu purranjarla.  Kirdarlangukulpapalangu yungu
pijara wijarakiwarnu.  Parrajakurralpapalangu yirrarnu.


[[file  purlkapampa.txt]]

PURLKA PAMPA
[[written by Anthony Egan Jampijinpa in Junga Yimi 3.4]]

Nyurruwiyi kala nyinajayi purlka pampa.  Kalapalangu mardarnu
jirrima kajanyanujarra. Kala pala yampinjianu
wirlinyikirrarlu.  Ngulajangkaju kalapala pina yanurnu
mirntangali kuyukurlu. Yungupalarla purlkakuju.  Kuyuju kala
ngarnulku wardingirli.
Mungalyurru-jarrijajana manupala yampinjanu wilinyikirrarlu.
Wurnturulkulpapala yanurra.  Ngulajangkaju kinkilkili
yanurnu pirdangirli ngulalu panturnu purlkaju.
Ngulajangkaju yanurnu pinalkulparla wirlinyijangkaju.
Nyangupala wangarla kajilpalu turnu-jarrija.  Kujurnupala
kuyuju.  Parnkajapala.  Yulajapalarla pampakuju.
Ngulajangkaju, jutumanupala walyangku.  Jatupardijalujana
kinkikiji.  Ngulajangkaju panturnulkulpalunyanu.
Panturnulu jintakariji miyalu.  Muku pungulujana kinkiji.
Nyurnulkulpalu ngunaja kinkiji.  Yanulkupala kirrikarikirra.


[[file  warlpiri.books:]]
[Text of Warlpiri books published at Yuendumu N.T.]

KARNTAJARRA KUJAPALA PINTAPINTA-JARRIJA [june napanangka walker]
Nyurruwiyilpa wati jinta nyinaja yupujurla.  Nyanungujulpa
watiji yirdiji nyinaja Namurranganingi.  Kala tarnnga
nyinajayi yulpayirla -- ngapa wiringka.  Kalarla yujukuju
yulpayirla pirntinyarrarla parntarrija.  Kala-pala
karnta-jarra nyinaja ngatinyanu-jinta.  Kala-pala yanu
nyanungujarraju yulpayikirra karlanjaku yumurnunjuku.
Karlajalpapalarla waparlkurlu yumurnunjuku, ngulapala ngapa
wiri nyangu kujalpapalangu kalkurnupurda jangkardurnu yanu.
Ngularla kuja kapirdinyanuju wangkaja ngawurrunyanukuju,
"Yanirli ngurrakurra ngapakujaku.  Kalakangali nyumamani.
Wurntururlarnikarrarli yani yika ngapaju wurnturuwiyi
yanirni." Ngulajukupalangu watiji jangkardu lurruwantija
ngapirirla wiringka -- kurlardakurlu manu pikirrikirli.
Yanurnulpapala kutulku karntajarraju.  Ngularla watiji
karntakuju waninjaku yarnkaja -- ngamirljimanu.  Watingkiji
kurlarda manu pikirri patakujurnu walya kurra.  Karntangkuju
karlangu manu yakuju laningkiji patakujurnu.  Karntalpa
yangka yali jintakari waparlukujuku yanumpa.
Ngulajangkapalangu jirramajuku kangu ngurrakurra
nyanungunyangukurra karnta jintakarirlijilparlajinta nyangu
lutuku.  Karntangkujulpa lutu pantirninjakarrarluju yilpinji
yunparnu.  Yilpinjirli jarda yirrarnu.  Karntangkuju watiji
jardayirrarnu kujalparlajinta jurru lutuku nyangu.
Jardayirrarninjarlapalarla jurnta paarrpardija,
pintapintajarrinjarla.  Ngulapalangu ngaka jardajangkarlu
lawa nyangu.  Ngulapalangu watingkiji jingijingi nyangu
kankarlarra karntajarraju pirlingka.
Rdakardakajarrijarnilpapalarla karntajarraju watikiji.
Watijilpa kutulku yanurnu karntajarrakurraju.  Rdakajulpa
wipinjayanurnu yinga ngantapalangu puulymardakarla.
Nyanungujarra karntajarrapalarla jurnta pintapintajarrija.
Ngulapala paarrpardinjarla tarnngalku yanu.

KARNTA MANU YANKIRRI
Nyurruwiyi kalapala nyinaja karnta manu yankirri.  Kalapala
nyinaja yamangka manu kalapala ngunaja nggurrangka.  Kalarla
jurnta nyinaja karntakuju jardangkarni yankirriji.
Ngulawarnuju karntaju jardajarrijalku.  Yankirrijilparla
jurnta nyinaja jardapuru.  Wali karntaju warnpajarrijalku,
ngunajalpa.  Ngulawarnuju yankirrijilpa nyinaja.  Ngularla
nyiya wantija langakurra karntakuju jardakurraku.  Wali
yankirrirliji nyangu kujarla wantija langakurra.  Nyangulpa
tarnngangku.  Ngulawarnuju warririlkilpa nyinaja
yankirriji.  Karntawana jurruwanalpa nyinaja.  Nyangu
tarnngangku pirdipirlawu ngularla wantija langakurra.
Warririjarrinjarla yankirrijilpa nyinaja jurrungkalku.
Nyangulpa pirdipirlawu tarnngangku langangka kujalparla
ngunaja.  Nyangulpa yankirrirliji tarnngangku karntaju
jardakurra, manulparla nyangu langangka kujalparla ngunaja.
Ngulawarnuju jungarnijarrijalku yankirriji
maninjakungarntilki.  Karntajulpa jardajuku ngunaja.
Ngulawarnuju, yinga ngantarla mantarla langangka kujalparla
ngunaja, wali nyampuju langalku panturnu nyampujuku.
Karntaju kinyirrngarnu jardajangka.  Ngulawarnujulpa nyinaja
wurnturulku.  Ngulawarnuju karntaju yakarrapardijalku.
Watiya wirilkirla yarrimanu yankirrikiji.
Ngulajangkarlujupalanyanu paraja.  Ngulajupalanyanu paraja
yulpayikirrarlu tarnngangkujuku.

WIINYWIINYPAKURLU
Wirlinyilpa karrkaja wiinywiinypa.  Wiinywiinypalpa karrkaja
nyampurla yatijarni Wakurlpurla; yatijarrapurda.
Wiinywiinypalpa karrkaja.  Kurdijikirlilpa yanu, kurdijilpa
kangu.  Murrulykarra, murrulykarra pakarnulpanyanu.
Murrulykarra pakarnulpanyanu.  Yapangku jintangkulpanyanu
pakarnu Wiinywiinyparlu.  Pakarnulpanyanu, pakarnulpanyanu.
Mukulpanyanu pakarnu, mukulpanyanu pakarnu.
Murrulymurrulypakarnulpanyanu.  Ngulajangkalpa karrkaja.
"Nganangkungkulu pakarnu?"  Ngayi, kajulu yangkapaturlu
pinyi jajajintarluja."  "Ngayi?"  Jukurrarlulkulpa
wayiwayipurrurnu kurdiji manu kuturupinki.  Karlilpajana
manu.  Kangulpajana.  "Yirnangkulu ngarra kuja purami."
Nyinayalu watiyakujaku.  Nyinayalu, kalakanyarra
makurntapanji parnpirni watiyarlu.  Kalarna jintajuku yani."
Jintajukulpa parnkaja yarda.  Jukajuka yirrarnulpajana
kurdiji.  Karlarrakurra, kakarrarakurralpajana jukajuka
yirrarnu.  Jukajula yirrarnulpajana kurdijiji.
Ngulajangkalpa rdurrulykarrija...  Pakarnulpanyanu.
Mukulpanyanu pakarnu.  Pakarnulpanyanu,
turlturlpajurnulpanyanu.  Kula nganta yangka yapa panungku
kala jintangkulpanyanu pajurnu.  Pakarnulpanyanu jintangku.
Ngulajangkaju kulpaja...  Yarda kulpajalpa, ngarilpa kulpaja
murrumurrulku ngayilku wijinilki ngayilkipanyanu pajurnu.
Yardalpa ngunaja.  Jukurra pardijalpa, yarda wayipurrurnu.
"Purarnangkulu marlpangku?" waja.  "Watiyakujakulu nyinaya!
Nyinayalu watiyanyayirniwangu.  Kalakanyarra parnpirni
watiyarlu  makurntapanji."  Yardalpa parnkaja.
Pakarnulpanyanu.  Yarda pakarnulpa murrulykarra,
watiyajukulpa pakarnu jintangku yijala.  Pakarnulpa, mukulpa
pakarnu.  Mukulpanyanu pakarnu.  Ngarilpanyanu jimantapinki
pakarnu.  Wanarripinkilpanyanu muku pajurnu.
Ngulajangkaju...u jintakulku parnkaja.  Nyanungurlulu miirda
kangu.  Wurnturu warntarlalu miirda kangu.  Purdangirlili
puraja, ngayilpalu palkalkulpalu puranjayanu warntarlarlu.
Puranjayanulu...nyangulpalu.  Jukajuka yirrarnulpajana
yangka kurdijipatu.  Kakarrarakurra karlarrakurrajana
jukajuka yirrarnu.  Nyanungu yarnkanjarla pirrimanu
kurlarni.  Pakaljurrurnujana jintakari watiyakari wilykarra
pakarnu.  Kurdijilpa pakarnu.  Nyanungulkulpanyanu pinjarla
yirrarnu palkalku pakarnu.  "Yampiyangku! Yampiyangku!
Yampiyangku!"  yangkapaturlulu wangkaja.  "Yampiyawajangku,
wiyarrparlu kanpanyanu murrumurru pajirni.  Pakarni
kanpanyanu."  Yangkaju juripurralkujarrija,
wiinywiinypalkulu mukuyanu.  Tarnngalkulu paarrpardija
ngurungka.  Jurlpujarrija muku.  Yanulkulu muku.  Yangka
yalumpujuku Wakurlpurla kakarrara ka karrimi muljupardu
wita.  Ngulangkanyalu jurlpujarrija.  Mukurralkulu
paarrpardija.  Jintawarlayilki kalu jurlpu wapami kuja kalu
karnari ngarni nyanungurluju, jurlpungku, wiinywiinyparlu.
Yirdingka wiinywiinyparla yijala muljungkaju,
Wiinywiinyparlujulpanyanu.

WATIJARRAKURLU
Watijarrapala yanu jiwirriki maninjaku.  Ngarrapala nyanurla
warlu yarrpirni nalijaku, miyiki manu kuyuku.
Purranjarlapala ngarnu yirnmilki.  Mungajarrijalku.
Ngulapalanyanu yanjami kujurnu.  Warlupala yarrpurnu
kuwinyiki.  Ngulalpapalangu nyangu pulukurlu jardakurra.
Ngulajangkajupalangu jangkardu yarnkajarni kululku.
Ngulapala lanilki rarrinyki yakarra pardija.  Ngulapala
pulukuju lani manu watiyakurlurlu.  Wajirlipungupala
jutupinjanupala wurnturu.  Ngulapala pina yanurnu
ngurrakurralku.  Ngulajangkajupala pina yaninjarla
jardajarrijalku.  Yanupala mirntangalilki nyanjaku pulukuku
yangkaku.  Ngulalpapala yuwurrkungurlu njangu.  Lurru
wantijapala lani pulukukujaku.  Ngulalpapala pulukuju
jardakurra nyangu, kujalpa ngunaja yarlungka.  Nyangulpapala
yuwurrkungurlu.  Ngulapala yampinjanu pulukuju
jardakurrajuku.  Yanupala pina ngurrakurralku.
Nyinajalkulpapala ngurrangka nyanungujarranyangurla
jurrkungka.

KULUKURLU
Jatiwangu ngulaju Jupurrula, kuja ka rdakangka mardarni
pama.  Jatikirli marukurlu kuja ka kaninyjarrakari
nyinamimpa ngulaju Jakamarra.  Wati kuja ka nyinamirra
kujapurda jati kardirrikirli ngulaju Jangala.  Karnta kuja
ka nyinamimpa Jakamarrawana ngulaju Napaljarri, yali kuja ka
nyinamirni karlkurnupurda karnta ngulaju Napanangka.
Yalumpu karnta kuja ka nyinamirra ngulaju Nungarrayi.
Ngulajulparnalu nyinaja Jaalkirikirla, payili manu
warrkijangka, pamalpalu ngarnu manu kartingkalpalu
manyukarrija.  Kurdulpa ngunaja miyiwangu manu
maniyiwangurlalku.  Napaljarriji wangkaja 'Wararra!
Maniyimpaju jurntayirrarnu manu pintiyimanu jurntanparla
pamangka, kurduku manu miyiki.  Punkungku nyuntulurluju!'
Wangkaja Jakamarraju.  Natiji ngajulu ngarika;
nyuntukulakanpa punkuju nyina.  Winyjani kanparla kurduku
miyi yinyi, kartingka kanpa maniyiji yirrarni warrarda.'
Watiya manu Jakamarrarluju, pakarnu Napaljarriji jurru
yalyukurra.  Kurdulpa ngunaja wiyarrpa walyangka
kulungkarni.  Napaljarriji wantija jurrujirraja walyakurra.
Yurrkunyujarrapala yanurnu, wakungurlu manupala Jakamarraju,
yirrpurnupala tirakirla.  Kurdurlangujukupala kangu
yurrkunyujarrarluju.  Ngatinyanujulpa yalijuku ngurrjumanu
jijangku.  Jajingki ka payirni Jangala, 'Nyarrpajarrija
Jakamarraju?'  Jangalajurla wangkaja, 'Jakamarrarlu pakarnu
Napaljarri watiyarlu, turangkirli pamajangkarlu.'  Jajingki
ngarrurnu Jakamarraju, 'Nyuntu kanpa yukami kirinpujurla
marnkurrpaku kirntangikiji.'  Jajingki ka ngarrirni
Napaljarri kurdungurlu, 'Kajinpa miyiwangu mani kurdu,
ngulaju ngarranpa yukami kirinpujurla.  Yampimiwiyi
karnangkulu jalangurluju.' 

WIRLINYIRLIPA YANU YULUWAYIKIRRA
Yanurlupa nyampungurlu karrukurra yirdikirra Yuluwayikirra.
Jitijalkurlupa wirlinyiki ngarnti.  Ngulajangkaju
manurrarnalujana wirlinyi yirapatu.  Marnkurrpakurlurlu
kurdukurdurlu nyangurnarla wardapiki ngulya kilkiki.
Ngulajangkaju pakarnulparnalurla wardapiki.
Lawajukurnalurla pakarnu puta.  Ngajurlu karlanjarla
yumurnunjuku karrungka, palkamanurna.  Ngajarrarlurlujarra
larra panturnu kanta pajirninjarla yurrkalirla.
Ngulajangkaju, ngarnilki karlijarra.  Ngajulurlu
nyangurnarla ngulya karnarikirlangu.  Ngulajangkaju,
palkamanurna.  Nyangurlujarra wapurnungkurla yipilanji.
Ngulajangkaju, pantirni karlijarra, ngulajangkaju karlijarra
wilypimani narnngukurlurlu, watiya witakurlurlu.  Nyangka
yipilanji ngularna manu watiya jintakarirla, karru
ngawurrparla.  Ngarlkirdiki karlijarrarla karlami, kala
yatura mipa palkawangu lawa lajuwangu.  Warlu ka kampami.
Yipilanji ka purrami warlungka ngarninjaku ngarntirli.
Ngulajangkaju yirnmilki ka ngunami yipilanjiji.  Yinyi karla
jajanyanurlu yungu ngarni Jampirlkarlu.  Ngulajangkaju,
jungajuku ngarni ka.  Napurrurlarlu ka mardarni yuparli
wanka.  Ngulajangkaju purrami ka warlungka.  Nganimparlu
wiriwirirli karnalujana purrami nalija yarnunjukuku
witawitaku mirntangali.  Ngula jangkaju nganimparlu
kurdukurdurlu karnalu nalija manu miyi.  Mangarri wita
karlijarra ngarni yaninjakurrarlu.  Turnujarrimi kajulu
ngaji yarnunjuku nyayirni.  Ngulajangkaju, ngarrirni
karnajana:  "Murnma, nalija ka kampami warlungka."
"Kurdukurdu yantarnili yungurlupa pina yani ngurrakurra
ngatinyanukurra, jajinyanukurra."  Warrkarni kalu yaninjaku
ngarnti.  Ngulajuku.

WANGARLA
Japanangkalpa nyinaja ngurrangka, pirnkingka
nyanungunyangurla.  Nyinanjarlalpa luwarnu wirriji
tarnngangku nyanungunyangurla ngurrangkarlu.  Yirrarnulpa
purdurru pakarlikirra nyanungunyangukurra.  Ngulajangkaju
kurdijikirralkujana yanu yapapatuku.  Kurdijirlalu palujana
pakarnu witawita;  wirntijalpalu karntapatuju.  Nyangu
Japanangkarlu Napaljarriji.  Ngulajurla waninja nyinajalku
Japanangkaju Napaljarrikiji.  Ngulajangka, mungalyurrulku
yanu nyanjarla Japanangkaju.  Yanu ngurra pirnkikirralku,
nyanungunyangukurra.  Ngulajangka nyinajalpa tarnnga.
Napaljarrijilparla pardarnu malikiki.  Ngulajangkaju
Napaljarrikirlangu malikirli parnti puraja kuyu
Japanangkakurlangu.  Japanangkarlurla pulymardarnu puru
Napaljarriki malikiji.  Tarnngangkulparla jurnta
pulymardarnu.  Yanu karlumparra Napaljarriji.
Wangkanjanulparla malikiki Napaljarriji.  Jurntalparla
pulymardarnu tarnngangkujuku yilyanjawangurlu.
Wangkajalpanyanurla.  Lawajuku kulalparla Napaljarriki
yilyaja maliki nyanugnunyangu warlalja.  Yarnkajarnilki
Napaljarriji malikikiji.  Yarnkajarnilki.  Ngulajangkaju
Napaljarriji manu Japanangka.  Tarnngangkulkulpa mardarnu.
Ngulajangka nyinajapala pirnkingka tarnnga.
Ngurrangurlulurla jaturnu pardija jangkardulurla pina
nyangu.  Rdakulu pangurnu, warlulpalu kijirninja parnkaja
rdakungka Japanangkaku jangkardu.  Karlarralkulurla jatu
pardija nyanungunyangu pirnkikirra.  Ngulalpapala nyinaja
Napaljarri manu Japanangka.  Manulu Japanangka mipa manu
papu kangulu kakarrara.  Kanjanulpalu tarnngangkujuku.
Nyanungujulpanyanu puta jarlkarrija:  "Putajulu papu kangka,
pina karna nyina ngajuju."  "Nyulurrpakurra karnangkulu
kanyi ngalipa nyanjawangukurra kuja karnangku papu kanyi."
Kangulpapu rdaku kurra, kanjanulpalu kutukurralku.
Ngulalpajana puta wirri pungu.  Warlu kutukurralku
julyurlkujurnulu  Jakamarrarlu manu Japanangkarlu.
Ngulajangkaju milpalku pirri maturnu.  Wangarla yangka kuja
kalu nyina nyampu yapunta ngarnu kuja karlipajana mardarni,
wangarla palka marulku yalijangkalu maru jarrija muku
warlujangka.  Jurlpu jarrijalu muku jurlpulku kalu nyina
nyampu kula.  

NYURRUWIYI KUJA KALALU MALIKIKIRLIRLI
Nyurruwiyi kalalu yapangkuju yirrapungu kuyuju maliki
kirlirli.  Kalalu mungalyurrupardinjarla yanu wirlinyiji
malikikirli.  Manu kalalu kuyuju panturnu kurlardalangurlu.
Maliki kuja kalalu nyinaja nyurruwiyi ngulaju kuluparnta
manu kuyupungu.  Kalalu wirlinyiji yanu kuyukuju, ngula
ngaka kalalu wawurlawawurlarni yanu kuyukurluju.  Yaninjarla
kalalujana yapaku yungu kuyuju.  Kalalu jarnkujarnku yanu
wirlinyiji kuyukupurdaju.  Karntapatuju kalalu yanu
wirlinyiji kaminakaminakurlu.  Kalalujanarla kurdu jurnta
mardarnu karlanjarlarni.  Wardapi, lungkarda, warrarna manu
yurnturrkunyu kalalu pakarninjarla kangurnu ngurrakurraju.
Manu kalalu karntapatuju yanu wirlinyiji ngijikirli.
Kalalunyanurla winikarda yungkurnu.  Ngula kalalu
winingkarlu kuyuju kuwalypakarnu.  Manu kalalu
karntapaturluju marna wiri yungkurnu, ngula kala
manangkarralku purraja warlungkuju.  Kala jalangujalanguju
karlipa warlu yingkirninjawangulkujala lawalku nyinami
kardiyakujakulku.  Kalalunyanu karntangkuju ngapaju
wirlinyikirraju kangu ngamingka purrakujarrinjakujakuju.
Kalalurla parrka katumparra ngamingkaju yirrarnu ngapakuju.
Ngula kalalunyanu kanjanu ngapaju ngamingkaju.  Manu karlipa
jalangujalanguju ngapaju ngarni tapingka.  Manu kalalunyanu
karntangkuju ngapaju kanyi kartakurla jalangujalangurluju.
Karntaju kalalu wapaja malikikirliyijala.  Kalalu
karntangkuju malikiji kanjanu kuyuku parntinyanjaku.  Kala
kuyu parntinyangu parntarrinjakurra marnangka.  Kala
parntinyangu ngaya, wardapi manu lungkarda.  Kala
jalangujalangurluju karlipajana malikiji punku mardarni
kuyupunguwangu --lawa-- jamipardu.  Manu kalu watiji
wirlinyiji yani marlukurraju turakirla.  Manu kalu
watingkiji jalangujalangurluju kuyuju luwarni makitikirlirli
manu kalu turakikirlirli wajirlipinjarla katirni.  Kalalu
nyurruwiyi nyinaja yapa yupujurla turakiwangurlawiyi.
Kalalu ngurrjunyayirni nyinaja.  Kala jalangujalangurluju
kalu ngalpa turaki wiriwirirli manu witawitarli langaju
warungkamani. 

NYURRUWIYI YUPUJURLA
Yarripilangungurlurna yarnkajarni lani kurdijikijaku.
Yanurna muljukurra Yurrpulykukurra.  Yalirlarna nyinaja.
Ngulawarnujurna yarnkajarni wurajiwuraji Kirrirdikirra.
Kuwanalparnajana pakarninjayanu kulkurrukulkurru
warrilyiwarrilyi.  Minijarlangulparnajana pakarnu.
Kirrirdikirrarna yanurnu.  Ngunajarna jirramaku ngurraku.
Ngulawarnurna yanu Yamirringikirra.  Yapirdikijirna yanu
yatujumparrajuku manjawana.  Wakaningi yangka.  Yangka pawala
kurlirra.  Ngulangkarna nyinaja marlurirla.  Ngulawarnujurna
Yamirringikirralku kulpaja.  Yankirrikilkilparnarla pardarnu
pantirninjaku Yirntatirla.  Panturnurna jinta wirriya
yankirri.  Kurlardakurluju parnkaja,  wantija.  Kangurna
pina ngurrakurra.  Yirntati ka karrimi Yamirringirla
ngajunyangu. Yankirrirna panturnu yaparranjirli.
Yarnkajarrarna Yamirringingirli.  Kuyurna ngarnu;
yangkalparna.  Yalumpurla Wilypatikajirlalparna nyinaja.
Wilypatikaji ka karri nyurnunyurnukurlangu.  Jarlupatu
kujalpalu nyinaja nyurruwiyi.  Ngulangurlujurna yarnkajarra
kurlirra Kurlayiwarnukurra.  Yalirlalkurna nyinaja, nyinaja
Kurlayiwarnurla.  Yurapiti kalarnajana pinjaparnkaja
yalingirliji.  Yarnkajarna wirlinyi pirlikirra.
Pirlingkarna waruyanu.  Ngulajurna kuyu panturnu pirli-ngarna kanyarla; pirli-ngawurrpa kalarnajana panturnu.
Jakamarrapardu, jajana ngajuku-palangu, Jinapujurnku
rdipijaju nyanungurlayijala Kurlayiwarnurla.  Panulkulpalu
nyinaja.  Wantirrinarlangu Turnumu ngunanya.  Manu
Jungarrayipardu Kumarlpawana yirdi Larrpapakarnu pajurnu
kujalpalu ngula.  Manu nyampu warriwarrilpalujana
Kunajarrayi-wardingki Kantunyanurla marlangka warriwarri,
kujalpalujana Raapi.  Manu nyampu Kamurunuku
kujukujunyanuyijala Jungarrayipardukariyijala malypakarra
ngamirni, yirdi Malajukurrpa.  Manu Wantirrinayijala,
Turnumu ngunanya Japukurlapinkili ngalapipukaju.
Wurnturujuku kalarna yukaja yampirrirlaju.  Yaparranji
lani-lani ngayi kalarna nyinaja kurdijikijaku, marda
rdarri-mardakarla.  Yarnkajarrarna wirlinyi, marluyijalarna
panturnu.  Jalpi ngulaju kalarna purranjarla ngarnu
yalirlajuku yamakarirla.  Kaparlipardu ngajuku-palangu yirdi
Tarupayi,  Karrinyarrarlarna ngaka marri-pungu wiyarrpa,
nganimpaku-palangu kaparlipardu wurlkumanu.  Wankaru-wiyirna yampijarni jarnimirrinyanu kuja wajawaja-manu
Kunajarrayi-wardingkirli.  Rdipijarnajana nyampupatuku
Yanturuku yarriki-nyanunguku Jungarrayiparduku
Yarripilangurlayijala.  Ngaparrpayijala kulpaja
Palkakarrinyi-ngirli.  Jintakurra-jarrijalparnalu,
Waturlpunyurla nyinajalparnalu.  Yulyurlpu Kalarnalu
ngarninja-parnkaja yalingirliji, muluwurrurla kalarnalu
nyinajayi, kalarnalu nyinajayi nyanungurlaju.  Ngulawarnuju
kalarnalu kapurdu ngarnu.  Kapurdu-manu kalalu yangka
laliyipiya wirijarlu; kapurdu-manu kalalu
wurlkumanu-wurlkumanurlu.  Milpawurdurrkuku wurrurunyanu wita-nyayirni kala wapaja, Jakarraku wurrurunyanu.  Wita-nyayirni
kala wapaja.  Nganimpa kalarnalu wiri-wiri nyinaja
jangarnkakurluku.  Yanurnalu.  Purlajalunganparla marluku.
Naparlparla Waturlpunyurla karlarni-pirdinypa ngularnalu lawa
panturnu ngulangka.  Wikinypawanajuku kalarnalu yangka yanu
karlarrakari Waturlpunyungurlu.  Marlukulku kalarnalujana
ngarrurnu:  "Yalingirlinyalu purlayampa pirlingirli
kakarrarangurlu yinya kajirnalurlajana karlarra jaarlmani."
Marlu panujarlu kalarnalujana wapirdi nyangu.  Kalarnalujana
wapirdi panturnu napalpangurlu.  Ngulawarnuju kurlardakurlu
kala parnkaja.  Yapakari kala yanu wurnturnu kurlardakurlu;
Yapakari kala wantija kutu.  Nyurdimaninjarla kalarnalu
yamangkarlu parlkamanu. (Nyiya kuja parlkamaniji? ...kuyu
kalarnalu kuna-manu nyampu murlku yalinya kalarnalu manu
pajirninjarla.)  Kala kurlardakurlu puraja yapakarirli
puranjarla kala manunjunu.  Jarlupatulpalu nyinaja ngulaju
malamarri-nyayirni.  Kulu-mardawangurlu kuyumipaku kalalurla
wakawaka-yungu; kuluwangu kalalu nyinaja.  Yaparranji
kalarnalu nganimpa mangi karrija jangarnkakurlu.  Ngulaju
kalarnalu yalingirlijiki warukangurlu wurulyparra yanu.
Kalarnalu jarnkujarnku nyinajayi.  Ngaka kalalunganpa 
karlipuka jarntirninjarla yungu jarlupaturlu.  Kurlarda
kalalunganpa majarninjarla yungu.  Yupujurla kalarnalu
nyinaja walypaliwangurlawiyi.  Walypali ngakajalalu muku
turnujarrija.  Kamurlukurlulpalu yanu.  Lawalparnalu muku
pirri parnkaja, manulparnalu pirlingka waruyanu yupuju-ngawurrpaja.  Kalalunganpa lani-manu jamirdinyanurlu manu
jajanyanurlu.  Pina yanurna Pikilyikirra.  Pikilyirlalparna
nyinaja tarnnga.  Ngulajangkaju,  Yarungkanyikirrarna
yanurnu.  Ngulangurlujurna yanu kakarraralku.  Nyampulkurna
yanu Wilypirikirra.  Ngulajangkaju, ngaka Wanalypuru;
ngulajangkaju, Yurrkuru; ngulajangkaju, Yimampi.
Yalirlanyajulu rdarri-mardarnu parnkanjawarnu-parnkanjawarnu.

WARDILYKA MANU YANKIRRI
Yankirri manu wardilyka nyinajalpapala nyurruwiyi
muljujarrarla, yirdijarrarlaju Warnirripanurla manu
Parirrirla, yitingkajarra.  Yankirrijilpa nyinaja
Warnirripanurlaju.  Wardilykalpa nyinaja Parirrirla.
Yakajirri kalapala pajurnu, kalapala kapurdu-manu, kalapala
yirrarnu yuwalirla.  Yankirriji wangkajanyanu:  "Jukurra,
yani karnarla nyanjaku wardilykaku."  Jungajuku mungalyurru
pardinjarla yankirriji yanurla wardilykakurraju.  Ngula
lawalkurla nyangu ngurraju wirlinyirlarni.  Ngularla marlaja
nyangu kapurdupatu yakajirriji.  Wangkajanyanu:  "Wara!
Nyanungurlu-puka ka ngarni ngakurruju."  Ngulajangkaju,
manurla jurnta, larra-larra-panturnu kapurdu yakajirriji.
Jurnta yanulkurla kirrikarikirra.  Wardilykaju yanurnu
wirlinyijangkaju.  "Wara!  Nganangkuju miyi jurnta
wajampa-manu?  Nyiirlangurlu?  Kari yangkangku yankirrirli
nyampuwarnurluju."  Wardilykaju paarr-pardijalku
ngurungkalku.

KALINJAKURLU
Nyurruwiyi kalapala nyinaja kalinja kurdu wirriyajarrakurlu.
Ngulajangka mungalyurru pardinjarla yarnkajapala kalinja
wirlinyi kuyukupurda kurdujarrakurlu.  Kalinjalpapala
wapanjayanu kamparru, kurdujarralpapala manyu-karrinjayanu
purdangirliwana.  Manyu-karrinjinanulpapala kurlardakurlu
manu karlikirli.  Yaninjayanulpalu.  Ngula watiji
karlirr-nyinaja, yanu warntarlakari wirlinyi marluku.  Yali
yangkapalangu ngatinyanu jirrnganja yanu jingijingi ngapa
warnirrikirra.  (Ngula watiji.)  Ngulalpa karntangkuju kuyu
warru pakarnu.  Yangkajarra wirriyajarrapalangu jakati
yirrarnu yamangka.  Ngula karntaju yanu wirlinyi.  Ngularla
rdipija ngulyaku mujunykukurlanguku.  Karlajalparla
mujunykukuju, ngulajujana ngulyangka jintangka panu pakarnu.
Karlanjarla, karlanjarla, mata-jarrija manu purraku-jarrija.
Ngulapalangu purlaja kurdujarrakulku.  Yilyajapalangu ngapa
maninjaku ngamikirli.  Yanupala kurdujarraju.  Ngapapala
manunjunu ngamikirlirli.  Yaninjarlapala yungu ngapaju
ngatinyanuku kurdujarrarluju.  Karlanjawarnu matalku
karrinja-pardija mujunyku panukurlulku.  Ngulapalangu ngati-nyanuju jirrnganja yanu pina yamakurralku.  Ngulajangkapala
wirriyajarrarluju jiwirrilki warru manu.  Warluparlarla
jinta wiri yarrpurnu ngatinyanuku.  Ngulalpalu purraja kuyu
mujunyku manu marlu.  Ngulalu ngurrakurraju kuyu
panukurlulku pina yanu.

LANINJIPATUKURLU
Jukurtayi manu Jangkarlilpapala nyinaja wirriyajarra.  Ngula
kalapala yanu karrukurra manyukarrinjaku.  Ngulalpapala
manyukarrija.  Walipala nyangu warnayarralku, ngulapalangu
jangkardu wilypipardija ngapangurlu.  Ngulapala lanilki
parnkaja ngurrakurra warnkirimaninjaku ngatinyanuku manu
kirdanyanuku, purlanjakarra purlanjakarra.  Ngamana manu
Ngalyirrilpapala nyinaja kaminajarra.  Kalapala yanu
wirlinyi puurdaku.  Ngula kalapala karlanjarla panukurlulku
yanurnu ngurrakurraju.  Ngulajangkapala wirlinyi yarda
yanu.  Karlajalpapalarla wapalkurlu.  Ngulapalangu rdipija
kinkilki.  Nyanjarlapala parnkaja yulanjakarra, yulanjakarra
ngurrakurra.  Nangala manu Napangardi kalapala nyinaja
ngamalangu ngurrajinta.  Ngula kalapala yanu wirlinyi
yumurnunjuku.  Wirringka kalapala karlaja yumurnunju.
Ngulapala yarda yanu wirlinyi.  Walilpapalarla karlaja
wapalkurlu.  Ngulapala nyangu kuukulku.  Kajilpapalangu
jangkardurnu yanu kalkurnupurda.  Ngulapala pata yampinjarla
parnkaja lani.  Ngulajangkapala pina yanu kirrikirralku
tarnnga nyinanjaku.  Nyinajalpapala tarnngalku kirringka.

[[Bush Medicine book]]
NYAMPUJU PUKU NGANAYIKIRLI
Nyurruwiyi, kardiyawangurlawiyi,  yapapaturluju kalalu
warrupajurnu watiya manu marna -- ngurrjumaninjakurlanguju.
Kala jalangujalanguju, ngulaju kalu yani
kardiyakurlangukurra.  Pantirninjarla kajana ngurrjumani.
Yapapaturluju kalu wajawajamanilki nyurruwiyiwarnuju.
Nyampuju karnalunyarra ngayi yirrarni wiriwiri manu
kurdukurduku, yungunkulu pinajarri.  Kajinkili
kulkurrukulkurrurlangu majujarri, kalakankulunyanu
ngurrjumani.  Jungangkulpanpa milyapungkarla watiyajapa,
marnajapalpanpanyanu yirrakarla.  Kajilpangku miirntarlu
pakakarla, nyiyarlulpanpanyanu mapakarla?  Watiya
nyampurraju kalu karri nyampu nguruwana.  Yurntumurla,
Wakurlpurla, Luurnpakurlangurla manu Kirrirdirla kalu
pardimi -- watiya manu marna.  Pakarlirli manu ngalyipirli
kalakanpanyanu warlapajirni yalyuju warirninjarlaju.
Parrkarlangu kalalu yirrarnu kurdukurdu jalanguwarnukuju.
Panukari watiya kajilpanpajana mantarla, ngulajujana pardaka
yapa panukariki pinaku kuja kalu milyapinyi.  Wijini
kujalpalu nyinaja, ngulaju kalalunyanu maparnu mijilyparlu
manu jiyikikirlangurlu kunangku.  Kujalpalu puturrputurrpa
nyinaja, kalalunyanu wardapijangkarlu yalyungku maparnu
wijiniji.  Manu wanngardi parrkangku puyupinjarla manu
yarlirninjarla kalalu maparnu.Kujalpajana kurdukurdu pakarnu
miirntarlu, kalalujana marna karrinyarrarlu ngapajangkarlu
maparnu, manu wita jungunyparlu ngukunyparlu maparnu.
Nyampujarraju kapala punku parntimi.  Ngurrju miirntakuju.
Jurru kujalpalu majujarrija, ngulaju kalalunyanu maparnu
ngarlkirdirli manu jarangku wardapi manu yankirrijangkarlu.

JUJUMINYIMINYI
Nyurruwiyi, kalajana pungu walypaliwangurlu lawa.  Lawa
kalalu yapa nyinaja.  Kalajana miirntarlu puka pungu --
ngula puka.  Kalalu yangka watiya yungkurnu.  Kalalunyanu
yulyurdu ngurrjumanu.  Kalalu ngarnu yangka watiyapardukari
-- jujuminyiminyi.  Kalalu ngapakurra yirrarnu.  Kalalu
ngarnu.  Ngulawarnu kalalu ngurrjulku nyinaja.  

NYINTANYINTA
Watiya nyintanyinta ka pardimi manjangka manu karrungka.
Nyampuju ngurrju miirntakuju. Kalalunyanu jarlupaturluju
mulyuwana yirranu.  Kujalpa ngunaja, kalarla nyampuju
parntija.  Parntiparnti kalalu ngarrurnu nyampuju.
Warnapiyarlu kanyanu warirni warru watiyakarikirraju.

MIYINYPA
Miyinypa kalalu yarrpurnu yulyurdukarda yangka yungu nyurnu
yapangku parntinyani.  Ngulajangka kala ngurrjujarrija.
Yarturalku kala pajurnu, kala ngarnu.  Ngulajangka kala
ngurrjujarrija. 

JIRRPIRINYPA
Nyiya kuja jirrpirinypaju?  Watiya ka karri wita.  Parntimi
ka ngurrjunyayirni -- wardarrkapiya watiyanya.  Watiya,
marna nyarrpararla ka pardimi?  Ngayi ka panu pardimi
yalikariyalikari manangkarrarla manu pirlingka.
Nyiyakulpalu nyampuju kardumanu?  Nyampuju kalalu ngapangka
julyurlyirrarnu.  Nyiyakupurda?  Kala nyurnuku yapaku.
Kalalunyanu maparnu murrumurru.  Kalalunyanu maparnu
wakujarra, purturlu manu rdukurduku.  Ngulajangkaju kalalu
warlparrakurra ngunaja.  Warlparraju ngulaju warlu
yitipijarra ngurrjujarrinjaku.  Jirrpirinypa kalu ngarrirni
pirrpirnpa.  Yirdijarra ka karri -- jirrpirinypa,
pirrpirnpa.

KALPALPI
Kalpalpi, ngulaju marna wiri kujaka pirliwana manu karruwana
karri.  Ngulaju karnalu mani.  Ngulajangka karnalu yirrarni
ngapangka.  Warlujangkarla ngapangka karnalu yirrarni.
Ngulajangkaju, wijinirla karnalu yirrarni manu makutu, lutu,
japirnparla.  Waninja majungku, ngulaju karnalu ngarni
ngapakurlurlu.  

NGALYIPI
Ngalyipi, ngulaju kalalu manu witikingarntirli.  Ngulajangka
kalalu yirrarnu kurdijirla.  Ngalikirrikirlirli kalalu
pakarnu kurdijikirra manu kalalu puyupungu.  Ngulajangka
kalalu warurnu witiji.  Nyampu ngalyipi, ngulaju ka karri
nyiyakantikantiki. 

NGALYIPI
Nyampu watiya ngalyipi ngulaju nyurnukurlangu.  Yangka
kalalunyanu junmangku pajurnu, ngulaju kalalunyanu warurnu
murrumurru wiri.  Yangka kala pulyku murrumurrujarrija.
Ngalyipi nyampu ngulaju purturluku, wanarriki, wartirliki
manu wakuku.  Ngalyipi ngulaju ka karri nyampurla ngurungka.

KIJIKIJI
Nyurnukujaku kalalunyanu maparnu murrumurrukujaku.  Manu
kalalunyanu maparnu wijini witawita.  Ngulajangka kala
ngurrjujarrija.

MAJARDIMAJARDI
Nyampuju witapardu manu wajirrkiwajirrkikirli parrkakurlu.
Kalalu ngapangka yirrarnu manyakarda.  Ngulajangkaju,
kalalunyanu maparnu wijini manu rdukurduku murrumurruju.
Nyampuju punku paniyakuju manu ngarninjaku.

WAJARNPI
Wajarnpi ka karri watiya wiri.  Ngulajangka kalalu pinti
lakarnpungu watiyakurlurlu.  Yartura kalalu manu.
Ngulajangkaju, kalalu ngamikirra yirrarnu manu kalalurla
ngapa wunjurnu.  Ngulajangkaju kala marujarrija.
Ngulajangkaju, kalalunyanu maparnulku wijini manu pulyku
murrumurru.

PIRLIYI
Pirliyi, ngulaju watiya wiri ka karri.  Ngulajangkaju,
kakalu pinti rdurrulyparrurnu manu kalalu pinjanu
lalypakarda.  Kalalu pirrjirdikarda pinjanu.  Ngulajangkaju,
kalanyanu warurnu yangka kuja kala murrumurrujarrja purturlu
manu miyalu.  Manu kalanyanu wanarrijarra warurnu yangka
pulyku murrumurrukujaku.  Yirdi nyanunguju panjalpa pinti.

MIJILYPA WURRKALI
Nyampu mijilypa kalalu puyupungu.  Nyiyarla kuja?  Pirlingka
panmangka ngalikirrirla.  Ngulajangka kalarla ngapa wunjurnu
yapulyukarda.  Ngulajangkaju kalanyanu wijini maparnu.  Manu
yangka pulyku.  Kalalu jintamanu mijilypa manu
yinarrkikirlangu, kalalu yirrarnu yinarrkikirlkangu wita
manu mijilypa wita ngapangka yangka yawarra wirikiji.  Ngula
kala muku wuurnpamanu.  Ngulawarnuju, kalarla pakarlilki
wita yawarrawana parntayirrarnu yangka yumangikijaku.

MIJILYPA WAPURNUNGKU
Wapurnungku mijilypa kalalu yirrarnu.  Ngapalku kalalurla
wunjurnu.  Ngulawarnuju yangka wijinirlanguku kalanyanu
wunjurnu wapurnungkujangkaju.  Ngulawarnuju, kala
wuurnpajarrija wijini yalumpuju yaruju.  Ngulawarnuju yangka
yurnurnurru wiri, ngulaju kalanyanu maparnu wanarri manu
wakujarra -- nyiya kuja yalumpuju yapulyukarda.

YULKARDI
Yulkardi nyampuju, ngulaju ka pardimi manjangka kanunju.
Parrkaju ka tardutardu pardimi.  Nyampurlujulpalunyanu
wijiniki kurntu wunjurnu.  Nyampu kalu marlungku ngarni,
kula kalu ngarni yapangku -- muwurrwurrpa wantajangkaju.
Langangka manu jurrungkalpalunyanu yirrarnu
ngurrjumaninjaku.

WANNGARDI
Wanngardi, ngulaju ka karri wiri watiya.  Kala yangka yapa
nyinaja nyurnu yurnurnurru ngulaju kalalu rdaku pangurnu
manu kalalu watiya wanngardi yulyurdu yirrarnu.
Ngulajangkaju kalalu yapalku ngunanjayirrarnu.  Ngula kala
yulyurdurlu ngurrjumanu.  Kalarla yaarlpaparntija nyurnuku.
Ngulajangkaju, kala ngurrjujarrija manu kala mukarni
karlija.  Ngulajangka kala ngurrjulku wapaja.

WARLKALPA
Nyurruwiyi kalalu jarlupaturluju ngapangka kujurnu warlkalpa
puyupinjarla.  Nyampurluju kalalujana yankirripinkiji
warungkamanu kujalpalu ngarnu ngapa warlkalpajangka.  Nyampu
warlkalpaju ka pardimi kirrirdi parrkaju -- ngulaju
wajirrki.  Kala kurntuju, ngulaju munyurduyurduyu.  Nyampuju
ka pardimi ngalyarrparla.  Kujalpalu jarlupatu janyunguwangu
nyinaja, kalalu wita kurntu nyampuju ngarnu.  Kalalu
warlkalpaju puyupinjarla ngapakurra kujurnu yankirriki
kamparru.

MARNTARLA
Marntarla kalalu ngapawangurlu ngarnu.  Kalalu panjalpa
pajurnu pinti.  Kurntu, ngarna, yirlaparuka kalalu pajurnu
pintiwangu.  Kalalu lirrangka yirrarnu.  Marntarlaju ka
karrimi manangkarrarla.

NGARLKIRDI
Ngarlkirdi kalalu pama pajurnu.  Kala yapa nyurnujarrija,
kal;alu nyampu ngarlkirdi pajurnu.  Ngulajangkaju, kalalu
julyurlyirrarnu ngamingka -- marukarda.
Ngulakurlurlulpalunyanu maparnu.  Ngulajangkaju, kalala
warlukurra ngunaja mukarnikimukarniki.  Kujalpa mukarni
karlija, ngulaju kala ngurrjumanu.

WARDARRKA
Kalalu rdaku pangurnu.  Ngulajangkaju kalalu watiya
wardarrka yirrarnu -- warlukurra.  Ngulajangkaju kalalu yapa
nyurnuju kankarlu ngunanjayirrarnu.  Mukarnikimukarniki kala
yapaju jankaja.  Ngulajangkaju, kalalu yapaju
karrinjayirrarnu.  Kala wangkajalku, "Ngurrjulkurna."
Yalirlikirliji yulyurdurlu ngurrjumanu.  Wardarrkaju ka
pardimi manangkarrarla.  Parrkaju wita.  Watiyaju, ngulaju
wirinyayirni.  Ngurrjumaninjakurlanguju kapala watiya
jirrama karri -- wardarrka manu wanngardi.  Kujalpa karnta
nyinaja kurdukungarnti, kala yarlukurukurra yanu.
Ngulajangka kalarla kurduju palkajarrija.
Kaparlinyanupardurlu kala nguyuyirrarnu.  Warlulkulparla
yarrpurnu marrmarrpaku -- ngamardinyanurlu.  Ngulajangka
kala karnta yangka nyinaja wijiniwangulku, ngulaju lawalku.
Yalumpuju yulyurdurlu ngurrjumanu -- wardarrkarlu --
watiyarlu.  Ngulawarnuju mukulu jutumanu nyampuju walya.
Ngulawarnuju, warlulkulpa yarrpurnu wardarrka, kulukujaku,
yungu nyina jami -- yalumpu yaparranji wita, pirltirrka.
[[END of Bush Medicine book]]

YAWULYUKURLU
Karntapatu kalu yawulyukungarnti jintajarri.  Yulpa manu
ngunjungunju manu jara kalunyanurla kanyirni yawulyuku.
Kapulunyanu yawulyu yirrarni.  Ngunjungunju manu yulpa
kalunyanurla yurrparni pirli wirikirra.  Jara kajanarla
karrimi kartakupaturla.  Kuruwarri kalujana yirrarni
kuturujarraku.  Karntapaturlu kalu kijirni yawulyu.
Karntajarra kapala wirntinjayani.  Kuturujarrakurlu.  Karnta
panu kalu yardayanirni yawulyukurra.  Karnta panujarlulku
kalu nyinami yawulyurlaju.  Yawulyu kalunyanu yirrarni manu
kalu yawulyu yunparni.  Karntapatu kalu wirntinjani
yukurrukurrukurlu kuturujarrakurra.  Karntapaturlu
kalujanarla yunparni nyinanjakarrarlu manu kurdungurlupatu
kalu wirntimi -- lawa yukurrukurruwangu.  Warru kalu
wirntimi kuturujarrawana.  Warru kalu wirntimi
yukurrukurrukurlu.  Karntapaturlu kalujanarla yunparni.
Pina wirntinjani kalu kuturujarrakurlu manu
yukurrukurrukurlu.  Karntajarra kapala wirntinjayanu
kuturujarrakurlu.  Kurdungurlupaturlu kalujanarla yunparni.
Kuturujarra manu yukurrukurrupatulujana yirrarnu yuntangka.
Ngurrakurralku kalu pina yani yawulyukurlu.  Kapulu ngaka
pina jintajarri yawulyukurra.

JUJUKURLU
Karnta manu wati kapala jarda ngunami kurdu witakurlu.  Wati
manu karnta kapala ngunami warluwana.  Kurdu ka ngunami
kulkurrujarra.  Mungalyurru kalu yakarrapardinjarla nyinami
warluwana.  Miyi manu tiyi manu kuyu kalu ngarni.  Parraja
manu karlangu karla ngunami yuntangka.  Karnta manu
kurdupala yanu yamakurra nyinanjaku.  Ngulajangka kurduju
jardajarrijalku.  Watingki ka wirlki jarntirni.  Kurduju
jardajangkaju yakarrapardijalku.  Karnta ka nyinami yamangka
warluwana.  Watingki ka karrinjarla nyanyi juju, yapangarnu,
kuja yanurnu ngurrakurra.  Watingki karla ngapa manu miyi
manu kuyu kanyi jujuku yapangarnuku.  Juju yapangarnuju
yanurnu kurlardakurlu manu mutukurlu.  Karntangku manu
kurdungku kapala liirlkinyanyi juju.  Juju ka jarda ngunami
yuntangka warlu wiriwana.  Wati manu karnta manu kurdu kalu
jarda ngunami.  Wati manu karnta manu kurdu kalu
yakarrangunami lani jujukujaku.  Kinkiji ka jardajuku
ngunami.  Wati manu karnta manu kurdulu yanu lani
kirrikarikirra.  Lanili wurulypa yanu kinkikijaku
mungangkajuku.  Kinkiji mungalyurru yakarrapardija.
Ngulajana ngurraju lawanyangu.  Jamanajana wirlinynagu
kujalu yanu mungangka.

JANMARDAKURLU

Karntapatu kalu yani manjiki yulpayikirra.
Yulpayirla kapulu karlami janmarda.  Pangirninjarla kapulu
ngapaju ngarni yulpayirla.  Yaninjarla pirrimanulu
yulpayirla matanyayirni.  Karnta jintakariji yaninjarla
ngunanjunu yamangka mata.  Ngapiripatu kalu pardimi
yulpayirla.  Ngapajulu yulpayirlaju wiri jawirri pangurnu
wurajirlijiki.  Yuntajulu yirrarnu ngapiripaturlajuku.
Mungangkalku kalu jarda ngunami.  Mungalyurrulu
yakarrapardija.  Karntapatukarirli kalu warlu yarrpirni.
Karntapatukarili yanu ngapaku maninjaku kartakurlu.  Nyinami
kalu yuntangka pardayipardayi warluwana.  Karnta
jintakarirliji ka miyi manu tiyi purrami.  Kapulu
ngarninjarla wirlinyilki yani janmardakurra.  Miyi
ngarninjarla, yarnkajalu wirlinyilki janmardakurralku.
Wirlinyijili yarnkaja kurlirra yulpayiwanajuku.  Ngapa
kalunyanu kanyi kartakurla.  Karntapaturlu kalu panu
janmarda karlami kartakukurra.  Ngapa wiri ka ngunami
yulpayirlaju.  Nantuwukurlangu yirdiyi ka ngunami
ngapakurra.  Karntapatu kalu pina yani ngurrakurra
janmardakurlu.  Janmarda kalu panu kartakurla kanyi.
Kapulujana yapaku yinyi ngalyakariji.

NYURNUKURLANGU MALIKIKIRLI
Wati ka nyurnu ngunami warluwana. Nyurnu wiri ka ngunami.
Maliki ka ngunami yapa nyurnuwana.  Nyurnu wirinyayirnilki
ka ngunami.  Kapumarda mungangka lawa nyinami.  Malikirli ka
jinamardarni nyurnu ngunanjakurra.  Yijardujuku yangkaju
wati palija kujalpa nyurnu wiri ngunaja.  Malikiyangkajulpa
lawa nyanjarla yulajalku.  Malikiji ngurrapatuku ngunanjarla
yanu ngurrakarikirra.  Yarnunjukulpa wapaja miyiwangu manu
kuyuwangu.  Yulajalpa mungangka lawa nyanjarla.  Maliki
yangkajujana yanurnu karntapatuku jilimikirra.  Kuyu manu
miyilpa ngarnu.  Karntangku pakarnu maliki watiyakurlurlu.
Ngula yangkaju maliki yanurnu ngurrakarikirra.  Ngulapala
kuja wangkaja, "Nganakurlangu ngulaju maliki?"  "Karija,
nganakurlangumayi."  Maliki yangkaju yarda yanurnu
ngurrakarikirra.  Yanurnu nyurnukupurdangkakurlangukurra.
Karntangku milyapungu malikiji.  "Nyampuju karna maliki
milyapinyi wanguwangu.  Ngajulku kapurna nyampu maliki
tarnnga mardarni.  Kuyu jupujupu kapurnarla purranjarla
yinyi."

NYURNUKURLU
Wati ka nyurnu ngunami warluwana.  Nyurnu wiri ka ngunami
yardajangka.  Yapapaturlu kalu jinamardarni.  Karnta ka yani
maninjaku ngangkayikirliki.  Warlu wiri karla jankami
nyurnuku.  Karntapatu kalu yulami nyurnungurlu.  Wati karla
wangkami ngangkayikirliki.  "Yanirli ngurra
ngajunyangukurra.  Nyanyi yinpa yardajangka."  Karntangku ka
kanyi ngurrakurra nyurnukurlangukurra.  Kapurla
ngangkayimani nyurnuku.  Nyurnupardu ka ngunami warluwana.
Yanurnu ngangkayikirli ngurrakurra nyanjaku nyurnuku.
Kapurla ngangkayikirlirli muku nyanyi miyalupinki.  Nyurnu
wiri kalu mardarni.  Yaninjarla ngangkayimani karla
nyurnukuju.  Yapapanulu yanurnu nyanjaku nyurnuku.  Lawa
yakarrapardinjawangujuku ka ngunami.  Yakarrapardinjarla ka
nyinami warluwana ngurrjulku.  Karntangku ka kurdu wita
mardarni parrajarla.  Miyi manu tiyi kalu ngarni.
Ngurrjulku ka nyina yangkaju wati nyurnujangka.  Ngulajangka
karla yinyi jurnarrpalku manu maniyi kuja ngurrjumanu.

YARLAKURLU
Nyampuju yunta.  Karntapatu kalu nyinami warluwana.
Karlangu manu parraja kajana ngunami yuntawana.  Karntapatu
kapulu yani wirlinyi yarlaku.  Mani kalu kurupa manu
parraja.  Kapulu yarla karlami.  Karntapatu kalu wirlinyi
yani yarlaku yiwarrawana.  Watiya kalu karrimi yiwarrawana
kujaka parnkami pirliwana.  Ngapa ka ngunami mulju
pirlingka.  Yarla panu kalu pardimi yiwarrawana.  Karntapatu
kalu yani yarlakurra.  Kapulu karlami kurupakurlurlu
parrajakurra.  Karntapatulu kalu karlami yarla.  Yarla panu
kalu jarnkujarnku mardarni parrajarla.  Kanyi kapulu yarla
panu ngurrakurra.  Karntapatu kalu pina yani ngurrakurra
wirlinyijangka.  Yarla panu kalu kanyi parrajarla.
Karntapatu kalu nyinmi ngurrangka.  Purrami kalu yarla
warlungka.  Kurdukurdu kalu yanirni ngurrakurra yarlaku.
Yapapatu kalu nyinami ngurrangka.  Yarla kalu ngarni.
Karntapaturlu kalujana yinyi kurdukurduku manu watipatuku. 

JARNPAKURLU
Wati manu karntalpapala nyinaja malikipatukurlu.  Yuntapala
wiri yirrarnu manu warlupala yarrpurnu.  Ngula jangka
jardalku kapala ngunami mata.  Mungalyurrupala yakarra
pardija.  Yuntangka kapala nyinami.  Malikipatu kalu
parntarrimi yanjamirla.  Mungapatukarirlalkupala ngunaja.
Ngula jarnpaju yardarni yanu ngurra yangkakurraju.
Jardalpapala ngunaja purdanyanjawangu.  Yardapala
jardajarrija.  Ngulalpapalangu jarnpa jangkardu yurakangu.
Malikipaturlujulu jarnpaju purdanyangu.  Ngulalurla
malikipatuju jangkardu warlkurrmanu.  Warnpa kapala ngunami
purdanyanjawangu.  Jarnpa kapalangu jangkardurnu yurakanyi
kutulku.  Malikipaturlu kalu warlkurrngarrirni.
Mungalyurrupala yakarrapardinjarla yanu yitakimaninjaku.
Ngula watiji kuja wangkaja.  "Nyiyawiyi kalu nyampurluju
malikirliji warlkurrngarrirni."  "Ngayi kalu warlka nyampuju
maliki warradampa warlkurrmani."Karntaju ka jardajuku
ngunami purdanyanjawangu.  Watingkijijana malikiji langajuku
muurlpapajurnu purdanyanjakujaku.  Purdanyanjawangukardajana
langaju muku pajurnu.  Malikijilpalu purdanyanjawangulku
ngunaja.  Ngulapalangu jarnpaju jangkardurnu yanu yuntawana.
Jirramajukupalangu jardakurra pakarnu.

KUWANAKURLU
Kuwanarlulpa nyurruwiyi jukurrparlu kanjanu yakuju
yupujurla.  Ngulaju kalalu wajirli pungu marlungku,
yankirrirli, malangku, jurlpungku, manu panukarirli.  Manu
kalalu wangkaja pinjaku, nyanunguku kuwanaku pinjaku manu
puntarninjaku yakujuku.  Panu kalajana yupujurla
pirdipirdipungu yakujukurlurluju.  Nyanungukuju panulpalurla
nginjiwangkajanyanungkuju>  Kala nyanunguju nyinajayi jinta
ngawurrpa.  Panu kalalu yanu nyanungunyangukurra, ngulaju
kalajana pungu wapirdi:  yakujukurlurlu kalajana pungu
wapirdiwapirdikirrajuku.  Jintajarrijalu yujukurla
jintangka.  Panulpalu nyinaja turnu.  Warna maru ngulajujana
jurnta yanu, kuwanakurla  yanu ngulalpa yipilyjimanu
nyanungurlu jintakariyinyanu, ngulalpa pina yilyaja,
kuwanarluju:  "Yantarra ngurrakurra.  Kalakanpa lirra nguna
kajilpanpa yantarlarni kutu nyampukurra ngajunyangukurra.
Wankaruku yanta."  Warnaju pina yanu.  Manulparla yimiki
puta purdanyangu.  Nyanungujulpanyanu wangkaja jinta,
panungurlu wurnturu.  Wangkajalpanyanu:  "Nyarrpajarrirnarla
kuwanakuju?  Yaa...!  Kapurnarla warlka wangkami."
Yanurnurla pina ngurrakurraju, wangkajarla wurnturungurlu:
"Yimirnangku yimi ngarrirni?"  "Lawarna.  Yantarra!"
wangkajarla kuwanaju.  Warnaju pinarla wangkaja:  "Nyampuju
karnangku yimi nyayirniwangu yimi ngarrirni jalanguwarnu."
Wangkajarla kuwanaju:  "Wurnturungurluju yimi ngarrika."
Ngulaju wangkajarla kuwanaju.  Kujalku wangkaja warnaju:
"Kajilparnangku yimi ngarrikarla nyampu yimi, ngulaju nyiya
kalakanpaju yinyi?"  Kuwanaju wangkaja:  "Kajilpanpaju yimi
ngarrikarla ngurrju yimi, ngulaju kala karnangku yinyi
nyampu yakuju ngajunyangu."  Warnajurla wangkaja:
"Yungkawiyiji yakuju yingarna mardarni kutu ngajulurla
yingaju miyalu wardu pinyi."  Warnajurla yarda wangkaja:
"Kajilpanpaju yimi ngarrikarla yakujukurluwiyi, ngulaju kala
karnangku ngajulurlulku yimi ngarrirni."  Jungarla yimi
kuwanarluju yakujukurlu yimi ngarrurnu.  Ngulajangkaju
warnajulpa wurnturu jarrinjanu ngula nyangu kuwanarlu
wurnturujarrinja kurra, ngula wangkaja:  "Nyiyakujaku kanpa
wurnturu jarrinja yani?"  Warnaju wangkaja:  "Namangku kaju
pinyi."  Ngulajangka warnajulpa kankurluku jijilykarrija.
Ngulajangkaju warnaju wurulyparnkaja.  Ngulajangkaju wajirli
pungu kuwanarluju, kala warnaju jingijingi parnkaja
yakujukurlu, nyanunguju wurulykangu tarnngajuku.
Yalumpukurra kula yanurnu pina ngurrakurraju, kuwanaju yanu
manangkarrangurluju karrukurralku yatijarrapurda,

tarnngayijala.Kuwanajurla rdipija jarrampayiki.  Jarrampayi
ngulaju karnalu ngarrirni ngapangawurrpa, kujaka nyinami
ngapangka.  Ngulaju rdipijarla kulkurru manangkarrawana.
Wangkajarla jarrampayiji kuwanakuju:  "Yungkaju yalumpu kuja
kanpa kanjani kartirdi wirijarlu nyuntulurlu.  Panu kujaku
kalakajulu pakarni kaninjarni ngapangka.  Panu kajulu
japirdi.  Kalakajulu pakarni kartirdi witakurlu.
Kajilpanpaju yungkarla wiri nyuntunyangu kartirdi ngulaju
kalakarnajurla kunkamani kujalpajulu pungu ngajulu
nyurruwiyi."  Kuwanaju wangkaja:  "Kajilparnangku yungkarla
ngajunyangu wiri kartirdi, ngulajuju yungka yijalaju
nyuntunyangu kartirdi wita.  Yingarna waparlku nyinamiyi
manangkarrarrla yarluputu kuluwangu."  Ngula yangka ka
nyinami jarrampayiji kartirdi wirikirli.  Manu ka kuwanaju
nyina jamipardulku pinja mardawangulku.  Yangka ka
nyampukulaka nyinami kuwanaju kujakarlipa pakarni
manangkarrawana, manu karlipa pakarni jarrampayiji karruwana
yatujumparra.

YANKIRRIKIRLI
Wati manu karnta kapala yani wirlinyi marlurikirra.  Ngapa
wiri ka ngunami.  Wirlinyi kapala yani yankirriki.  Yanupala
ngapa wirikirra.  Wirlinyangupalajana wirliya yankirri,
marlu, wardilyka manu warnapari.  Watingki ka pajirni
warlkalpa.  Watingkiji warlkalpaju pajirninjarla yirrarnu
ngapangka.  Yanupala pina ngurrakurralku.  Yankirripatulu
yanurnu ngapakurra.  Ngarni kalu ngapa kumarlpa
warlkalpakurlu.  Yaninjarla, yankirrijarrakarijipala
warungkawarungkalku wantija marnangka.
Yankirrijarrakarijipala matajarrija ngapangkajuku.  Yani
kapala yarda yangkakurra ngapakurra.  Kapupalajana nyanyi
yankirri kujalu ngapa ngarninjarla matajarrija.  Yankirriji
jirramakari jirramakarili yanurnu ngapakurra.  Yankirrijili
panujuku matajarrija warlkalpajangkaju.  Jamanajintalu
yanurnu ngapakurraju.  Kalalu kujapiyakula yirrarnu
warlkalpaju ngapangka.  Yaninjarla manupalajana yankirriji
panujuku.  Watingkijana rdaku pangurnu manujana purraja
yankirriji.  Wati manu karnta kapala nyinami.  Kuyukurlu
yankirrikirli kapala pina yani ngurrakurra.  Purranjarla
kapala yirnmilki kanyi.  Mungangkalku kapala pina yani
ngurrakurraju.

NGANGKAYIKIRLI
Nyurruwiyi yilpalu nyinaja yupujurla lawangkawiyi
yuwarliwangurla.  Yujukuju ngulajulpajana parntarrija ngayi
marnapuka manu parla yangka pulkurnpa, watiyajangka.
Jajinyanu, kurdu, karntakupalangu ngulajulpa ngunaja nyurnu
wiri.  Yapa panulpalurla ngangkayikirli yanurnu puta ngurrju
maninyjaku.  Yapa jinta yanurnu wurnturungurlu
karlumparrajangka.  Nyanunguju yarnunyjuku.  Nyanunguju puta
wangkajalpajana miyikipurdaju.  Ngulajangkaju
purdanyangujana yulanyjakurra, nyanungu purlkakurlangurla.
Kulalurla miyiji yungu, lawa.  Yanu ngurrakurralku
nyanunguju purlkakurlangukurra.  Ngayi yaninyjarla
pirrimaninyjarla wangkajajana, "Ngajulurluku ngayirnarla
wapalpa pampirni, nyarrparawana?"  Nyanungujurla wangkaja,
"Miyalurlarlu kaju murrumurrumani."  Ngayirla rdaka jintarla
yirrarnu, ngulajangkaju wilypimanurla yarda marnkurrpa.
Ngulajangkaju, yarliyijarrijarni purlkaju ngurrjujarrijalku.
Purlka nyanungurluju yungurla miyi, kuyu, ngapa manu
junarrpa.  Ngulajangkaju purlkapardurlujurla yuntalpanyanu
yungu, tarnngakulpala nyinaja lamparranyanurla
yurrunyjulparla ngunaja.

WANAKIJIKIRLI
Ngatinyanurlu ka wanakiji ngakurrukurlu pajirni.
Nyanungunyangu wirriya yanu yunjumukari.  Ngulalpa nyinaja
marlukurlu, matalku pamarrparla.  Yunjumukari yijala yanu
purlkaju, nyanunguku palanguju, wanakijiki yijala.
Ngulajana wiriwiri nyangu, pajurnu kujalparla.  Yunjumukari
yanu yuntalnyanu yatujukari yurrkalipatukurra.  Ngularla
rdipija warnaku.  Ngulajangka nyangu ngulyangurlu kuja yanu.
Jintangkajarrinjarlalu karrkaja pina ngurrakurra, kuyukurlu
manu miyikirli.  Jurrungkalu kanjanu.
Kajarlarrakurlurlulpalu kirlkamanu kuula.  Ngulajangkaju
purlkangkuju ka rdangiyipinyi turlturlpa.  Ngurrakarikirra
kalaka kanyi nyanungurlu, kapu linjijarrimi wanakijiji.
Yuntalparlu ka purrami wanakiji linji.  Warlukurra ka
yarujurlu yirrarni wanakijiji.  Wanakiji wirikirli
yulpumaninjawarnukurlu ka nyina mardukujaju.  Ngurlami ka
wanakiji purranjawarnuju parrajarla ngapakurlu.
Nyampupaturlu kalu ngarni murramurrarlu wirlinyijangkarlu
yungulu parljajarrimi.

KINKIKIRLI
Kinki yanurnu wurnturujangka.  Ngurrakurrapalangu yanurnu
kalinjaku.  Kinki wangkaja:  "Wurnturujangkarna yanurnu
kurdukupurda.  Nyurruwiyilparnanyarra kijirninjanu
witawitawiyi, murramurrarnanyarra yanurnu wiriwirikilki."
Karntaju wangkaja:  "Ngayi!"  Nyinajalpa karlarra kinkiji.
Karntangkurla kangurnu ngapa manu kuyu.  Kinkingki yirrarnu
ngapa manu kuyu yuntangka.  Kinkingkiji wurulyyirrarnurnu
kurlardaju yuwurrkurla.  Ngulajangkaju karntaju pina yanu
ngurrakurra nyanungunyangukurra.  Ngulajangkaju
jardajarrijapala kalinja.  Nyanunguju jardajarrija wita;
kiinkiji yakarrapardijalku.  Kinkiji yakarrapardijalku yungu
palangu kurlarda jangkardumanu.  Manunjunu kurlardalku,
ngulajangkaju kiripirlilkipalangu panturnu kurlardarlu,
jintangku ngurljuwana.  Tarnngajukupalangu panturnu.
Kapipalangu ngarni purranjarla, kaji yarrpirni warlu.
Ngulajangkaju yanu jintakarikirralku, karnta
jirramakurlukurra.  Watingki yalirli karnta jirramakurlurlu,
ngulaju nyangu jukurrparlu.  Wangkajapalangu karntajarraku,
nyanunguparntajarrakuju.  Nyanunguju wangkaja:  "Jujuwajarna
nyangu, nyampurla karlarra rdipijarni, muurlparlipa nyina."
Watiji wangkajapalangu:  "Muurlparlipa nyina."
Watingkipalangu ngarrurnu nyanunguparntajarra:  "Kujaju
wangkaja kinkiji, 'Kurdukupurdarna yanurnu.
Nyurruwiyilparnanyarra kujurnunjanu warrkirinyirli.'  Nyurru
rdipijarni yalikila nyanunguju."  Yanurnujana ngurrakurralku
kinkiji.  Pirrimanu karlarra kinkiji, nyangulu yungu
pirrimanu yuntangka.  Ngulajangkaju wangkajapalangu
karntajarrakulkuju watiji:  "Yalumpukula."  Karnta
yilyajarra kuyukurlu manu ngapakurlu.  Ngulajangkaju
karntangkuju payurnu:  "Nyarrparajangkanpa yanurnu?"
"Nyurruwiyilparnanyarra kijirninjanu witawitawiyi, ngularna
yanurnu kurdukupurda nyanjaku."  "Ngayi!"  Ngulajangkaju,
mungajarrijlku, kinkiji jardajarrija wita.  Wati yali manu
karntajarra ngulalu jardajarrija wita yijala.  Kinkingkiji
manunjunurra kurlardaju yuwurrkurla, kuja yirrarnurnu.
Ngulajangkaju watingkipalangu yakarramanu karntajarra.
"Yantapala kamparru watiyakurra juju kujaku," watiji
wangkaja.  "Kajirna yirrarni mingkirripatu ngurrangkaju,
ngalipanyangurla."  Kinkijilpajana yurakangurnu
ngurrakurraju.  Ngulajangkaju panturnujana kulanganta
yapapatujuku, kala mingkirripatu.  Nyanungukulku karrija,
panturnu watingkiji ngurljujuku kinkiji.  "Jungajukuwaja
juju yangkaju, kapingalpa nganjarla."  Ngulajangkaju,
kinkiji warlungkalku purraja watingkiji.  Ngulajuku
kinkikirliji jukurrpajunyanyarra ngarrurnu.

WITAWITAKURLU
Kuruwarri kalu yirrarni kurdukurdurlu.  Jampirlkarlu manu
Nampijinparlu kapala yirrarni pipangka kuruwarri.
Jampirlkarlu ka yirrarni kuruwarri timana.  Walypalipaturlu
kalu pipakari wanyanyyirrarni ngipirikirlangukukurra.
Tijangku kajanarla pipa yirrarni yungulu kuruwarri yirrarni
kurdukurdurlu.  Kurdukurdurrlu kalu pajirni, pipa witawita
kalu mani.  Kurdukurdurlu kalu pipa pajirni yungulu
jintamani wiri pipakurra.  Kurdukurdurlu kalunyanu pipa
kuruwarrikirli marlaja yirrarni wantakurra.  Kurdukurdurlu
kalu kuruwarri pantirni karrinjakarrarlu.  Kurdukurdurlu
kalu ngipirikirlangu maparni rdaku.  Tijangku kajana nyanyi
yirrarninjakurra manu manyukurra. Jampirlkajarrarlu kapala
karrinjakarrarlu milarni pipa.

PURLAPAKURLU
Tijangku kajana kurdukurdu turnumani yunparninjaku
ngarntirli.  Kurdukurdu kalu warru kirdikirdi jurlpinyi.
Ngula kajanarla yunparni purlapa.  Kurdukurdurlu kalunyanu
wajirlipinyi watiyawanarlu kankarlumparrarlu.  Kurdukurdurlu
kalu rdimpirlpinyi nyinanjakarrarlu manu
yunparninjakarrarlu.  Wirriyawirriyarlu kalunyanu
jinyijinyimani manyukarrinjaku.  Tijangku kajana ngarrirni:
"Rdakalunyanu pakaka!"  Jungajuku kalunyanu pakarni rdakaju.

JUKURRPAKURLU
Yapangku kajana yimi ngarrirni jukurrpa, yungulu pinajarri
kurdukurdu pipa nyampurla.  "Kurdukurdu, purdanyangkajulu
nyampu jukurrpa ngangkayikirli."  Ngula kajana ngurrjumani
yapakariyinyanu nyurnunyurnu.  Marlaja kalurla ngurrjujarri,
wankaru ka yani.  Jukurrpa nyampuju maparnpakurlu.
"Jukurrpakari karnajana ngarrirni walypalikirlangu pipa
jintakari."  Kurdukurdurlu kalu purdanyanyi nyinanjakarrarlu
jukurrpa walypalikirlangu.  Nyanyi kalu kurdukurdurlu ngula
kajana wangkami mardukuja tija.  Jukurrpawarnu kajana yimi
ngarrirni.

WANGIRRIJIJARRAKURLU
Yujukulpapala nganturnu Japangardirli manu Jungarrayirli --
malirlangurlu -- Ngirrijiyartirla -- nyampu kakarrara --
purlkajarrarlu.  Ngula kujalpalu nyinaja
purlkapardukarijarra yatijarra Pakarliparntarla.
Nyinajalpalu purlkapurlka panujarlu Yulumurlaju jukurrpa
yurrampi manu kartirlikartirli -- ngula ka pirli karrimi
pukirdi.  Ngula kujalpalu yujuku nganturnu ngapapuru,
ngulalparla wangkaja jintakariji:  "Yungkaju warlkurru
ngajukulku."  Purlkangku kujalpa mardarnu warlkurru,
ngulalpa wangkaja:  "Murnmaju pardaka!"  Ngulalparla
purlkaju wangkaja puta:  "Yungkaju warlkurru ngajukulku."
Ngulalpalu nganturnu Pukirdipukirdirla yujukuju,
rdilypirrpalpa karrija yatijarra, karlarra manu kurlirra.
Watiyaju ngulaju kulkurru, karlarra kujarla
winjilykipuntarnu jintakarirliji watiyangurlurlu.  Ngula
kujapalanyanu wajirlipungu Yakurdiyiwana Kurlarninyarra,
yuwurrkuwana kujaka karrimi, manu Yarumpayiwana manu
Yardupujiyiwana manu Yanyimurrukuwana.  Ngula jintakari
purlka wirnpangku luwarnu Watungkurrurla.  Ngulapalanyanu
wajirlipungu purlkajarrarluju.  Ngarluwana kurlulumpayi manu
karlumparra.  Ngulapalanyanu wajirlipungu Yanyimurruku
karruwana.  Matalkupala pirrimanu.  Ngulapalanyanu jurru
larrapakarnu karrungka tarnngakurra.  Wangirrijijarrarluju.

MARNKURRPA PILIKUTUPATUKURLU
Nyurruwiyi kalalu nyinajayi marnkurrpa pilikutupatu.  Kalalu
nyinaja yumurrumurrunyayirni, manu jangarnkakurlu.
Kirrirdimpayi wunu, manu tarla jamana wita kuja kalalu
warrkarnu pirlingka warrarla.  Ngulaju yirdijili marnkurrpa
Pilikutupatu.  Parrakariparrakari kalalu yanu warrada
murrarningintikikirra marna yukuri ngarninjaku, yungulu
miyalu turlkunkujarri.  Parrakariparrakari kalalu yanu
pirijiwana.  Pirijirla ngulaju kala nyinaja
kinkikaninjarninginti, ngulaju yinngirri maju.  Ngurrjujala,
yikarlipa jalangulku nyina yangka yalumpuwangu --
kinkiwangu.  Kala ngayi milpa wiri, mulyu yalyuyalyu
kirrirdimpayi -- nyampukanjayingirli nyampukanjayikirra.
Parra jintakarirla, ngulaju yanu witangirninypa.  Tiripi
Tirapi Tiripi Tirap.  "Ngana ka yani piriji
ngajunyanguwana?"  wangkaja kinki kujalpa wurulypa nyinaja
pirijirla kaninjarninginti.  "Ngajulawu!  Witangirninypa
Pilikutu, yani karna marnaku ngarninjaku pirlikirra.
Pirdaku yungurna wirijarri miyalu,"  wangkaja Pilikutu
witaju kanunju linpaju.  "Lawa," purlaja kinkiji.  "Ngaju
karnangku jangkardu yanirra ngarninjaku."  "Wurra kujawangu!
Kula karna wiri nyina," wankaja wita Pilikutuju linpa
kanunju.  "Kapu ngajukupurdangka yanirni pirdangirliwana --
jalangu.  Nyanungu ka wiri nyina."  "Ngulajangkajuku,"
wankaja kinkiji.  "Pardani karnarla nyanunguku."
Ngulajangkaju yanu yangkaju wita pirijiwana pirlikirra.
Ngulajangkaju, jintakari yanurnu Pilitiku.  TIRIPI, TIRAPI,
TIRIPI, TIRAPI.  "Ngana ka yani piriji ngajunyanguwana?"
purlaja kinkiji.  "Ngajulawu!  Kulkurrupaja Pilitiku.  Yani
karna marnaku ngarninjaku pirlikirra.  Pirdaku yungurna
wirijarri miyalu."  "Lawa," purlaja kinkiji.  "Ngaju
karnangku jangkardu yanirra ngarninjaku."  "Nyiyakuyijala?"
payurnu Kulkurrupajarlu -- linpa pulyangku "Wiriwangu karna
nyina ngajulu.  Kapu ngajukupurdangka yanirni
pirdangirliwana -- jalangu.  Nyanungu ka wirijarlu nyina."
"Ngulajangkaju," wangkaja Kinkiji.  "Pardarni karnarla
nyanunguku."  Ngulajangkaju yanu yangkaju kulkurrupaja
pirijiwana pirlikirra.  Ngulajangkaju, jintakari yanurnu
Pilikitu -- pirijikirra yangkakurra.  TIRIPI, TIRAPI,
TIRIPI, TIRAPI.  "Ngana ka yani piriji ngajunyanguwana?"
wangkaja Kinkiji.  "Ngajulawu! Wirijarlu Pilikitu," yalumanu
Wirijarlu Pilikuturlu -- linpa kiljingki, kinkipiyarlu.
"Yakayi!"  Pardarnulparnangku nyuntuku.  Yanirra kapurnangku
jangkardu ngarninjaku," purlaja kinkiji.  "Yuwa! ngana
nyuntuju?" wangkaja Wirijarlu Pilikutu.  Ngulajangkaju,
parnkanjarla panturnu wunukurlurlu.  Yilyaja kankarlarrakari
ngurukurra.  Kula pinarni yanu walyakurra.  Kulalu nyangu
ngakalku -- lawa.  TIRIPI, TIRAPI, TIRIPI, TIRAPI.
Wirijarlu Pilikutu yanu pirijiwana.  Ngulajangkaju,
yanupalangu nyanungukupurdangkajarraku.  Ngulajangkaju,
mapirrirlilpalu ngarnu yukuri marnaju.  Ngarnu, ngarnu,
ngarnulu.  Ngulajangka, putalpalu yurirrija, manu kulalu
yantarla pina ngurrakurraju -- pirdakurlunyayirni.

MILKARIKIRLI
Nyurruwiyi kalalu yapa panu nyinaja yupujurla.  Ngulajangka
nyinajalpalu wanta jiirlpalku.  Ngula mungajarrijalku,
yapalu jardajarrijalku.  Kulkurrukarilkilpalu jarda ngunaja.
Ngulajana tardirrpakarnu jardakurrajuku; mukujana pakarnu
panujuku.  Ngulalpa jintalku watiji nyinaja ngurrangka
wankaruju.  Ngulajulpa milpaparnta nyinaja malikikirli
kuluparntakurlu.  Kalapala wurulypa nyinaja yuwurrkurla.
Ngulajangka ngaka kalapala pina yanu ngurrakurraju.  Kalarla
malikirliji pampakuju kuyuju kulkulparlu kangurnu pinjarla
yirlara witakari witakari.  Ngulajangka kalarla warluku
jiwirri kangukangurnu malikirliji kulkulparlu.  Ngula
kalarla marlaja yarrpurnulku pampakuju.  Ngulapala yanu yapa
manu jarntu.  Pinapala yanu ngurrakurralku.  Ngulalpapala
ngunanja jarda manjapaturla.  Ngulalpapala jardajuku
mirntangaliki mirntangaliki.  Ngula yangkaju malikijangka
yapajarrijalku, manu yangka yali wati kujalpa nyinaja
ngurrjulkuyijala, milpaparntawangu.  Nyangulpa
ngurrjungkulku.  Ngulapala yanu kirrikirralku nyinajaku.
Nyinajalpapala tarnnga kirringkalku.  Ngulalpalu kuluwangu
lawalku nyinaja.

[Know the European Law book]
MILYAPUNGKALU KARDIYAKURLANGU JUKURRPA
Yapakurlangurla ngurungkajuka nguna jirrama jukurrpa --
yapakurlangu manu kardiyakurlangu.  Yapakurlanguju ngulaju
jukurrpawarnu manu kujalu jarlupaturlu kardumanu.
Kardiyakurlanguju ngulaju kalu marnkurrparlu
kapimirntipaturlu kardumani.  1.  Kanpurawardingki
Kapimirnti  Kamparruju ngulaju Pitirirli Kapimirnti.
Nyampurraju ngulaju kalu nyina Kanpurarla.  Nyampurrarluju
kalu kardumani yapaku manu kardiyaku jukurrpa
Yajuraliyawardingkiki.  2.  Tawunuwardingki Kapimirnti
Jintakariji ngulaju Nujurntiritiri Kapimirnti.  Nyampurraju
kalu nyina Tawunurla.  Nyampurrarluju kalu kardumani
jukurrpa yapaku manu kardiyaku Nujurntiritiriwardingkiki.
3.  Ngurrangka Kapimirnti  Ngulajangkaju Kumurniti
Kapimirntilki.  Nyampurraju ngula kalu kardumani jukurrpa
ngurrangka Kanjurlupaturlu.  Nyampurrarluju kalakalunyanu
nyanunguku nguruku kardumani.  Yangka yapapaturlangurlu
kalakalunyanu ngurrju jukurrpa kardumani.

KUJAKAKU RDILYKIPINYI JUKURRPA
Nyampujukapurlupa wangkami yangka kujakalu kardiyakurlangu
jukurrpa rdilykipinyi.  Kardiya yurrkunyurlu manu yapangku
turakarlu kalkangkupala murupinyi kajilpanpa
rdilykipungkarla jukurrpa.  Kajilpanpa kurdu nyinayarla
kanunju 17-rla, kalakapalangu yurrkunyuju wangka
jajipurajiki manu ngatipurajiki yungulpangkupala
nyarrpamantarla rdakukujaku kalakanpa yukami.  Kalakangku
yurrkunyurlu pipakurlulangu murupinyi nyampuju pipa ngulaju
"WARUNTU".  Kujakanpa wurulyparnka yurrkunyukujaku ngulaju
kanpa, rdilykipinyi jukurrpa.  Yangka kujakanparla
kunkapardi yapakariki kujaka yurrkunyurlu murupinyi ngulaju
kanpa jukurrpa rdilykipinyi.  Yurrkunyurlujulpangku
marnpikarla yangka kujakangku mani rdakukungarnti
manulpangku wangkayarla:  Karinganta puulymardarni
karnangku.  Nyuntulujulpanpa payikarla:  Nyiyajangka kanpaju
puulymardarni?

NYARRPAJARRI KALAKANPA KAJILPANGKU YURRKUNYURLU MANTARLA
1.  Kajingki yirrpirni lawa kanpa kiltiyiwangu nyina,
murnma kalakanparla pardarni kuutuku.  Jajikijilpalurla
jungangkujala ngarrikarla yurrkunyurluju, nyuntulu kujanpa
majujarrija.  2.  Ngarrikarlalpangkulu kujangkulu manu
nyiyajangkakula murupungu.  3.  Kajilpanpa kurdu wita
nyinayarla kanunju 17-rla, kalakanpanyanurla yangka wiri
jintakariki wangkami yungungku jinamardarni.  4.
Kajikanparla nyuntu yirdi manu ngurrapuka ngarrirni.
Kajilpa turakirlangu mantarla ngulaju kalapanparla nampa
manu nganakurlangu yinyi yirdi.  5.  Kulajangkakirli
kalakanpa nyinami wurdungulku.  Ngaka kalakanparla
"LIKULAYITI"-ki wangkami.  6.  Murupinjawarnuju
kalakanpanyanurla payirni PAYILI maninjaku.  PAYILIJI kujaka
yapangku warlaljarlu payimani yurrkunyu, yungunparla yangka
yarlungkalku pardarni kuutuku.  Kajilpanparla jurnta
nyinayarla kuutukuju, kajikarla maniyi yangka
payili-kirlangu yinyi yurrkunyukuju.  Kajilpa pipa
pantirninjarla nyinayarla maniyiwangu, kajikalu yirrpirni
rdakukurra.  Parra jintaku kalaka nyinami rdakungka
$25-jangka.

PIPA YURRKUNYUKURLANGU
Nyurruwiyi, jajingki yirdingki Forster-rlu yirrarnu pipangka
yangka yungulujana yurrkunyurlu payirniyi jukarurrurlu
yapapatu.  1.  Kajilpa yapa ngurrpa nyinayarla Yingilijiki,
ngulajurla yurrkunyurlu mantarla jintakari yapa pina
yungulparla wangkayarla ngurrpakuju yangka yurrkunyukurlangu
jaru.  2.  Yapangku kalakanyanu jukanyanu mardarni palka
kaji yurrkunyurlu payirninjani.  3.  Kalakanyanu yirdi manu
ngurrapuka ngarrirni yapangku rdakungkarluju.  4.
Kajilpanyanu jaarlkarriyarlalku yapa ngulaju yurrkunyujulpa
wurdungujarriyarla.  5.  "Nyuntulurlu mayinpa nyampu turaki
manu?"  Kujawangurlulpangku payikarla yurrkunyurluju.
Kujapuka kalakangku wangkami:  "Nganangku nyampuju turaki
manu?"  6.  Ngurrjungkulpangku payikarla pulanjawangurlu
manu pakarninjawangurlu.  7.  Yurrkunyurlulpangku yungkarla
mangarri manu nalija rdakungkakuju.  8.  Yampiyarlalpajana
pamajangka manu nyurnu payirninjawangurlu.  9.
Yurrkunyurlulpangku witaku payirninjarla yampiyarlalku.  10.
Yurrkunyurlulpa mantarla Likulayiti kajilpanpajana payikarla
nyanungurraku.

RDAKUNGKA KANINJARNI
Kujakangku yurrkunyurlu mani ngulajuka pipangka yirrarni,
ngulaju pipaju yirdiji "JAAJI".  Jintakarilpangku yungkarla
pipa nyampuju.  Payikarlalkulpanpa payiliki.
Nyangkarlalpanpa Likulayiti kajilpanpa wirijarlu turapulu
mardakarla manu kajilpanpa nyinayarlalku tawunurla.
Yurrkunyujana mayanganjawangurlu jungarnirli
ngarrirninjanta.  Yurrkunyurlu kapungku rdaka pipangka
yirrarni manu miparrpa pawutumani.  Kajingki yirrpirnilki
kapungku puntarni nyiyakantikanti.  Ngaka kanpa nyampurraju
pinamani.  Payiliwangurlaju kalakangkulu pipa yinyi.
Nyampuju ngulaju "JAMINJI" kujakangku ngarrirni kuutukurra
yaninjaku.

LIKULAYITI
Yapakurlangu kalu likulayitiji nyina nyampurrarla:

Yalijipiringirla Pawunu 522933 manu 522323
Kajarrarnirla Pawunu 72ll33
Tawunurla Pawunu 815389 manu 815266

Nyampurrarluju kalakangkurla kunkapardimi kajilpanpa
kulukurrajarriyarla.  Kapungkurla ngarrirni nyarrpa
wangkanjaku kujaju ngulaju "PILITI".  Kajilpanpa lawa
kiltiwangu wangkayarla ngulaju kangku marda wilypimani.
Kala kajilpanpa kilti wangkayarla, ngulaju kalaka ngarrirni
jajiji yungulpangku yarukarrikarri yungkarla.
Yurrkunyurlujulpa jajiji yawurumantarla yimi ngurrjungku
manu jungarnirli, yapaku kilti nyanjakuju.  Kala lawangkaju
kalakanpa yanirra yarlukurra kuutujangkaju, rdakukurrawangu
manu payimaninjawangulku.  Kujakujakuju yimi
ngarrirninjawangu nyinaya yurrkunyurlaju.  Ngakarla wangkaya
Likulayitiki, kala kajilpanparla yimi ngarrikarla muku
yurrkunyuku, ngulangku yimingki nyuntunyangurlukirli
kalakangku ngarrirni kuuturlaju.

KUUTURLALKU
kurdukurlangukurrajala kalakanpa yani kuutukurraju
kajilpanpa kanunju 17-rla nyinayarla.  Nyampu kuutuju
kurdukurdukurlanguju ngulaju yarukarrikarri.
Wiriwirikirlanguju majukarrikarri.  Kalakangku jajingkijala
marda purdanyanyi yirdingki  Majijituratirli.  Jajijika
yangka majijiturati nyinami kankarlarra kuutukuju.
Nyanungurluju jintangku kalaka yapaju yirrpirni.  Kuyuju
kalujana ngarrirni yapaju kujaka kuuturla kamparru karri.
Kajilpanpa wirijangka kulujangka nyinayarla ngulaju kapunpa
kamparru karri jajingka manu juuriyirla.  JAJIJI kankarlu
ngulajangkaju 12-kari kalu nyina juuriyiji tawunuwardingki.
Kalakangkulu nyanyi jungajangkapuka marda.  Marda
warlkajangkapuka.  Kajilpanpa kilti wangkayarla ngulaju
kangku likulayiti jajiki wangkami yungulpangku
yarujarriyarla jajiji.  Kajilpanpa lawa kiltiwangu
wangkayarla, ngulaju yurrkunyurluju yapa nyanjawarnu
kanyirni yungulurla jajiki yimingarrirni.  Nyuntulurluju
kalakanpanyanu mardarni witinijiyijala yimi ngarrirninjaku.
Nyampurrarluju kalu jungarnilki yimiji purami
Wapirrakurlangukurlulku.  Nyampurlaju jungalku kalu wangkami
warlkawangulku.

KUJAKA JAJILKI WANGKAMI
Jajingkijika purdanyanyi yurrkunyukurlanguwiyi yimi
ngulajangka likulayitikirlangulku.  Witinijirlangu
purdanyanyi ngulaju payirninjaniyijala.  Ngulajangkaju
manngunyanyilkinyanu kilyi marda, lawa marda.  Kajilpanpa
kilti nyinayarla kalakajana marda Kanjurlupatu manu
jarlupatu purdanyani yungungkulu nyarrpamani.  Kalakajana
payirni nyuntukurlulku nyinapiyalpanpa nyinaja.
Ngurrjumarda, ngawungawu marda.  Kajilpanpa kanunju 17-rla
nyinayarla, kalakajana nyampupatu manngunyanyi.  1.
Kamparruwarnurlaju kalakangku yilyami ngurrakurra ngurrju
yungunpa nyinami.  Marda kirntangi jirramaku marda
marnkurrpaku.  Kalakajana payirni watipaturlangu
yungulpangkulu watimantarla.  Kajilpanpa ngurrju nyinayarla
nyampu kirntangipaturla, ngulaju kalakanpa nyinamirra
yarlungka, kala kajilpanpa majujarriyarla ngulaju kanpa
kuutukurra pinayani.  2.  Nyampuju payini yangka yungunpa
maniyirli payimani kuutujangka.  3.  Nyampurlaju
kalakangkulu marda warrki yinyi yangka yapakariyinyanurlu.
4.  Nyampurlaju kalakanpa rdakukurrapuka yani marda
yuwarlikurra yangka kujakalu nyinami witawita kurdukurdu
jurrumajupatu.  5.  Jajingkiji kalakangku ngarrirni
rdakukurrawiyi, ngulajangkaju pipaju warlapajirni, yungunpa
puramijijangka ngurrju nyinami ngurrangka.  Kajilpanpa
puramiji rdilykipungkarla ngulaju kanpa rdakukurra yukami
yarujujala.  

PIYILI
Kajilpanpa purdanyangkarla yimikari marda kuja jaiji
wangkaja ngulaju kalakangkurla Likulayitipatu wangkami
kuutukariki wirijarlukulku.  Langangkulparlipa mardakarla
yapakurlangu manu kardiyakurlangu jukurrpa.  Yapakurlanguju
ngulaju jukurrpawarnu.  Kardiyakurlanguju ngulaju
jalangujalanguwarnu.  Kala ngayilparlipa mardakarla
jirramajuku.
[END Know the European Law book]

PURLKA PAMPAKURLU
Nyurruwiyi kalalu yapa yanu ngapakaringapakarikirra.
Jijangka kalalu kangu kirdanyanu, purlka.  Kalajana payurnu
purlkangku, "Kutulkunya?"  "Murnmajuku karlipa yani
yungkaparrikarrikarri -- kutukarrikarri."  Kalalu
yaninjayanu.  Kalalurla jirrnganja nyinaja.  Kulkurru kalalu
nyinaja pardayi.  Kutukari mungkangka kalalu yanu.
Wurrarlipa walykajarriwiyi -- jijajangkanyayirni.  Kalalu
panungkulku manu.  Jintakarirli kala jijamanu.  Kalalu kangu
jijangka kirdanyanu.  Ngulawarnu kalajana yarda payurnu
pampangkuju.  "Kutulkunya?"  "Ya! Kutulku nyampukularlipa
warrkarnu purturlurlaj ngalyarrparla."
"Ngalyarrparlajurlupa wariyanu nyampukula.  Kutulku karlipa
yani."  "Yatiyi! Purraku yirna ngarni.  Mirniji purrakurlu
yinkijili walykamanilangu -- yarlirnilangu."  Kalalu
yanu---u.  "Nyampukula ka watiyaju karrii ngapangkaju."
Kalalurla ngapa manu mardungku.  Kalalu yirrarnu.  Kalalurla
yungu.  Kalalu yarlurnu.  Warlu kalalu yarrpurnu
ngapangkalku.  Kala wangkaja purlkapardu yaliji.
"Walykalkurna nguna ngurrjulku."

YARLPURRURLANGUKURLU
Nyurruwiyi purlkajarralpapala nyinaja ngurrangka jintangka.
Yuntaju kalapalangu karrijayi jintawiyi.  Wangkajarla
purlkakariji jintakarikiji:  "Nyarrpara kankulu yani
jalanguju?  Kurlirranya?"  "Yuwayi," yalumanu.  "Ngajuju
karna yani karlarra ngurrjuwanakatu."  Yanu nyampuju jinta
karlarra.  Jintakariji yanu kurlirra.  Yamparru kuja yanu
ngulaju kutupardu warru yanu.  Kala jintakari kuja yanu
ngulaju wurnturu nyayirni yanu.  Ngularla rdipija janganpaku
wilypirirlaku.  Nyangu, wurnturujarrija, yirrarnu kurlarda
manu pikirri.  Warru yanu, jungarnijarrija, manngunyangu,
wangkajanyanu:  "Nyarrpamanirna, kuyurna pinyi?"  Yarda
manngunyangu:  "Kari ... karnta karnaju ngurrjumani."
Ngulajangkaju warru yanu.  Nyangu, yunparnu warrulpa.
Janganpaparduju lanijarrijalpa.  Janganpajangkaju ngula
karntakurralku ngurrjumanu.  Nyurru janganpajangkaju karnta
manu.  Wajirli pungu wilypiringirliji.  Puulymardarnu,
walimanu.  Manunyanu kurlarda manu pikirri.  Kangu karntaju
ngurrakurra.  Kamparrujuku yanurra kapanku jintakarikijaku.
Yirrarnu karntaju.  Ngurrjumanu yunta kamparru.  Ngarrurnu
karntaju:  "Yukaya, kajikangkulu yarlpurrupardurlu nyanyi."
Yukaja karnta yangkaju janganpajangkaju.  Karnta nyanunguju
yuntardi nyayirni.  Yanurnu pina jintakariji.  Nyanjarni
yanulpa katukarirlilki, wangkajanyanu miyaluju.  "Nyiyarlalu
yarlpurruparduju yanu ngurrakarikirraju?"  Yanurnu,
pirrimanu, wangkaja:  "Yuwa.  Nyarrparla?  Nyiyarlankulu
ngurra nyampukujakuju yanu?"  "Karinganta pingikijakurna
yanu."  "Ngayi!"  Mungajarrija.  Wilypimanu karntaju
purlkangkuju.  Ngunanja yirrarnu.  "Ngunaya kanunju
kajikangku nyanyi."  Mardarnulpa jardawangurlu.  Ngulalpa
ngurntarlwangkaja.  Ngula pina nyangu.  Payurnu:  "Yuwa!
nyiya yalarnimpiji?"  "Miyi karna ngarni.  Maju
pingkapardurlu karna ngarni."  Ngula yarda jardajarrija.
Yarda pina nyangu.  "Yuwa!  Nyiyarla yalarnimpiji?"  "Miyi
karna marntarnpinyi lirraparntarlu.  Maju pingkapardurlu
karna ngarni,"  jangkumanu.  Kartirdi kirlirli karna
marntarnpinyi."  Mungalyurrujarrija.  Yuntakurra murupungu
karntaju.  Yakarra pardija jintakariji.  "Yuwa!
Nyarrparakurra kankulu yani jalanguju?"  payurnu
karntaparntarluju.  "Kakarrara,"  wangkaja.  "Ngayi.
Ngajuju karna yatijarra yani."  Yarnkajarra jintakariji,
ngulalpa yirripuraja karntaparntarluju.  Wurnturujarrija.
Karntanyanu wilypimanu yuntajangka.  Yali yangka jintakari
ngulaju kutupardu yanurra.  Nyangurnu pinalpa
yuwurrkungurlurlu ngarnulparlajinta yarlungkarlulku
karntakuju.  Ngulalpa wangkajarni yaliji:  "Yuwa! Yuwa!
Yali, yalinpajulu mungakari mungakarirliji jajarnu."
Karntaparntarluju nuwu nyangu, lawa.  Yalimiparlulpa
nyangurnu.  Ngulajangkaju pina yirrarnu karntajuy yuntangka
yangkakujaku.  Yanu wirlinyijala kutupardu ngayi.  Nyanjarra
yanulpa pina karnta yangkakujaku.  Ngulalpa nyangu
wardinyirli.  Purlkakariji wurnturujarrija nyanungu
yarnkajarni wajirlilki, jintakariji yuwurrkujangka.
Yuntarla muku kujurnu jurnta karntakuju.  Karntajurla
wajirli jurnta parnkaja.  Wajirli pungu yangkangkuju,
puulymardarnu.  "Nyuntukulalpajulu yarlpurruluju mungakari
mungakari ngarrpa  ngarrpamanu."  Ngulajangkajulpa
manngunyangu karntajuku pinarni yanu.  Yangkajulpa wajirli
parnkajarni.  "Yuwa!"  wangkajarni, "Nganangkunyarra
ngarrurnu yarlpurrupardu?"  "Ngajurnanyarra nyangu kajinkili
wurulyyirrarnu karnta nyampu yuntangka."  "Ngayi."
Puntarnulpapalanyanu karntaju.  Kurlardajarrapala
jarnkumanu, pakarnupalanyanu.  Ngulajangka
warlkurrujarralkupala manu.  Jurrujarrajupalanyanu larra
pakarnu, jarnku wantijapala nyurnujarrajuku.  Karntangku
kulapalangu ngarlkimanu, lawa.  Karntaju yanulku,
jurnarrpanyanu manu warlupinki, yulanjawangu yanu.
Karntalkujukulpa tarnnga nyinaja, ngayi janganpajangka.


JUNGARRAYI NANGALA JAPALJARRI manu JAMPIJINPA
Japaljarri, Jampijinpa, Jungarrayi manu Nangalalpalu
nyinaja, walirla Jungarrayi wangkaja Nangalakuju: "Nyinaya
kamparru wirlinyirlarni jalanguyijala karnalu pina yanirni."
Jungajukulu yarnkaja.  Jungajukulu yarnkajarra
wardinyijarrijalunyanu.  Ngamirninyanujupalangu wangkaja:
"Jukarlangukarilki karlipajana yajarnirra."  Jungajukulujana
yajarnurra wirlinyikirra nganta.  Yaninjanulpalu, walilijana
yapalku wirlinyiwarnuku wirliya wirlinyangu.  Walijana
Jungarrayiji wangkaja: "Yantarnili yingankulujana wirlinyanyi."
Wirlinyangulujana, walilijana paranjanu.  Nyangulujanarla yapaku.
"Kari lawajanarla muku yanulu ngapakarikirra."  Pirdangirli
yanulujana.  Yaninjanulpalu, yapalpalujana paranjanu.  Ngapalu
kulkurru ngarnurra.  "Yarujurlupala nyumpalarlu nganja yirna
ngajulurlu ngarni."  Jungajukulujana palkamanu
kamparruwarnujarrarluju.  Walijana Jungarrayiji wangkaja:
"Jirramakaripala yanta kakarruwana, nyumpalapala karlarra,
ngajurna yani kulkurrujarra."  Jungajukulujana kapalmardarnu.
Pakarnulujana muku, ngulawarnujulu yanulku.  Japaljarri,
Jampijinpa, Jungarrayi manu Nangalalpalu nyinaja, walirla
Jungarrayiji wangkaja Nangalakuju: "Nyinaya kamparru
wirlinyirlarni jalanguyijala karnalu pina yanirni."  Jungajukulu
yarnkaja.  Ngulawarnujulu yarda yarnkajarra.  Yarda pakarnulujana
yapaju: wirilpalujana panturnu, witawitajulpalujana muku pakarnu.
Ngarilkilpalujana yapaju pakarnu.  Walili yapakarijiwangkajalku.
"Pakarnirlipajana."  Jungajukulujana pakarnu: Jungarrayii manu
Japaljarrijarra manu Jampijinpajarraju.  Yapajulujana ngarrurnu:
"Nyurrurnalujana pakarnu."  Nangalajulu yimiparnta manu walilpa
yulajalku.  Manu kirrikarikirralku yanu tarnngajuku.


LAWANJA WARDINGKIKIRLI
Purlkalpa nyinaja kurlirra.  Ngulajangka
karntajarrarlulpapalarla ngurlu kangurnu yurrparninjarla.
Yungulpapalarla pirilyikirli.  Ngawulpapalarla yungu.  Kula
nganta ngurrjulpa ngarnu, ngulalpa ngarnu, ngulalpa
yarlkurnu pirilyi.  Ngulalpapalarla kulpaja ngurra
nyanungunyangukurra.  Ngulalpapala nyinaja.  Jukurra,
yanulpapala wirlinyi ngurlu maninjaku.  Manulpapala ngurlu,
manulpapala ngurlu kapirdilangurlu, Nakamarrajarrarlu.
Yanulpapala.  Maninjarlalpapalarpa kangurnu ngurrakurra.
Ngulalpapala ngurrjumanu.  Ngulalpapala yurrparnu pirlingka;
pirlingkarlulpapala yurrparnu...u.  Jintakarirliwiyilpa
yurrparnu...u.  Ngulalpa warlungka yirrarnu.  Yangka kuja
karlipa tampa purrami, ngulapiyalpa yirrarnu warlungka,
purrajalpa.  Ngulajangkajulpa jintakarirlilki luwarnu yijala
kapirdinyanurlu.  Ngulajangka warlungka yijalalpa yirrarnu
tampapiya.  Ngawungawulkulpapalarla purlkaku luwarnu,
purrajalpapalarla, kangulpapalarla pirilyikirli.  Kangu...u,
yinjanurnulpapalarla.  Ngula nyangulpa purlkangku.  "Nuwu
kajupala ngurrju mardayinyi nyampurlu.  Ngawujuku kajupala
yinyi tarnnga."  Yinjanurnulpapalarla, ngulajangkalpapalarla
kulpaja ngurrakurra.  Nyinajalpapala.  Ngulajangka
ngunajalpapala.  Ngulajangkalpapala yanu wirlinyi yijala.
Yanulpapala...a.  Manulpapala ngurlu.  Ngulajangkalpapala
kangurnu yamakurra.  Ngurrjumanulpapala, yurrparnulpapala.
Jintakarirliwiyilpa yurrparnu.  Ngulajangka jintakarirlilpa
yurrparnu.  Warlungkalpapala yirrarnu.
Nyanungujarrarlulpapala ngurrju ngarnu...u.
Purlkakulpapalarla yungu ngawu, pirilyikirli.  Lawanjarla
yilpapala nyinaja, nyinajalpalu.  Kulujarrijalkupalangu
purlkaju.  Ngulapalangu warlkurrukurlulku jatupardija ngurra
nyanungunyangukurra.  Wajirlipungupalangu...u.
Kankarlarrapalangu wajirlipungu, wajirlipungu.
Parntarrunjunupala karntajarra, parntarrunjunurra
yatijarrapurdajarra.  Ngulapalangu warlkurrurluja
larralarra pakarnu.  Pakarnulpapalangu nyampurra
jurrupinkipalangu larra pakarnu.  Nyanungulku katumparra
parntarrunjunu.  Nyanungu ka parntarri katumparra.  Tarnnga
yalumpujuku kalu nyina Pikilyirla kujapurda yatijarra.
Kalapalarla ngawu yungu, ngulapalangu kulujarrija purlkaju.
Wajirlipungupalangu...u, larralarra pakarnupalangu.  Warraja
kapala larra nyina ngulajarraju nyanungulku parntarrunjunu.
Tarnnga yalumpu ka parntarri.

NYAMPUJU WANGKANAKURLU WIRLINYI
Yanurnalu wirlinyi Wangkanakurra.  Karntapaturlulu nyangu
ngulya kilkiki.  Ngulajangkaju parrkarnulpalurla kuyuku.
Rdilypirrpanturnupalarla.  Pangirnikapalarla wardapiki.
Napangardijarrarlu.  Ngulajangkaju ka wilypimani
ngulyakurra, ngirntingirlimanika.  Napangardikarirli ka
wardapi jinta kari wilypimaniyijala.  Pulymardarni ka
wardapi wankaru wiyi pakarninjaku ngarntirli.
Napangardirli ka wankaru mardarni wardapi.  Ngulajangkaju
jungajuku kapala pakarni karrparnukurra, karntajarrarlu.
Napangardijarrarlu manu Napaljarrirli kalu waralymardarni
wardapi palkalku.  Marnangka ka warru karri ngawurrupunju.
"Nyampuju wardapi nyurru karna mardarni.  Wara!"
Ngulajangka jirrama kapala waralymardarni wardapijarra
kapirdilangurlu Napangardijarrarlu.  Ngulajangkaju lanilki
warrkarnu yurdikirra.  Timanapatu kalu karrimirni wurnturu
riwariwa.  Ngulajangkarlipa pinarni yanu
turakikirrawirlinyijanka kuyukurlu.  Wardapi karlipa
mardarni jirramakari jirramakari.  Yapangku karla mani kuna
wardapiki, purranjaku ngarntirli, jintangku.  Ngulajangka
warlukurrajana marnkurrpakari marnkurrpakari julyurlkujurnu.
Ngulajangkaju yipangku kajana jutumani, watiyakurlurlu
yirnmikarda.  Manulu warlujangkaju, yipajangka yirnmilki.
Yipa karla lurlurlpinyi yungu pajirni.  Ngulajangkaju
ngarnilki kalu kurdukurdurlu kuya yarnunjukurlu,
mirntangali.  Nakamarrarlula yungu Ngarlkirdi Napurrurlaku
ngarninjaku.  Ngulajangkaju pangirni kapalarla ngapaku
karrungka.  Yijardujukupala palkamanu ngamalangurlu.
Kurdungku karla mardarni lungkarda wirlinyijangkarlu,
ngatinyanuku, wanka murnma purranjawangurlu, ngurrakurraku
kanjaku yungu ngaka purrami ngurrangka.

KANAJINGIRLIYANU
Nyurruwiyi ngulalpa karnta warrlyipaparu kinki nyinaja
kanajirla karlarra manu kujalpapalanyanu pkarnu
Ramarrakujurnurla nyanungu parntajarrarlu watijarraluju.
Ngulalpa wangkaja karntaju:  "Nyarrpararna yani kurdukuju?"
Kakarraralpa nyangu ngula warlka; karlarralpa nyangu
ngulalpa purrpurraja wangkajalpanyanu:  Yani karna kaja
kurduku."  Ngula yanu karnta kinkiji jurnta yanupalangu
jirramakariji, watijarrakuju.  Ngula kulkurru Jankapardurla
parntarrijarra Warlukurlangurla karlarra.  Ngulalpanyanu
wangkaja:  "Yuwayi, karlarrarlu kaju purrapurramirni yaruju
yungurna yani kaja kurduku."  Kalalpa warlka wangkaja
pinjaku yapaku.  Ngulajangkaju yanu;  Jankapardukarirla,
parntarrijarra Yinirntikirlirla yurutuwana Warnipiyirla
kakarrarni.  Ngulajangkaju yanu Mayardakulangukurralku
kujapalangu pungu Japanangka manu Japangardi kankarlarra
Ngalakirla.  Ngulajangkaju yarda yanu Wanalyurrpukurra kuja
kunawapukujurnu.  Ngulajangkaju yanu jingijingi
Kurrarlurlawana, Yurnmajuwana manu Jamalyaparntawana
karlarra rdipijarra yali Yapyarijiwana manu Ngalupunpuwana
yatujumparra yanu.  Ngulajana purdanyangu
Warrlyipalyiparlaju.  Japaljarri manu Jungarrayijana
pakarnu, ngayi jintangka Japangardi manu Japangka kujalparlu
parntarrija kankarlarra, Ngawurruparla.  Ngarnujana
kinkingkiji.  Ngulajangkaju yanu nyanunga kinki
Kanajingirliyanuju Miyikilangukurra kujarla yungurla kuyu
yapa kinkingki yapaku yijala Wijakurlangukuju.  Ngula
yampija Wijakurlangurluju kuyu yapa.  Ngulapala ngunaja.
Ngulajangkaju yanu kinkiji.  Ngulajangka yarda ngunajarra
Maralkirnarrirla.  Ngula yarda yanu purdanyangupalangu
kujapalangu pakarnu jirramakari Yarringirniwarnurla,
Japaljarri manu Jungarrayi.  Ngula kinkingki yarda
purdanyangu Kurlirralpapala ngarlarrija Panpapaljarla
yarntankangupalangu, ngulapala yama nyangu juju
yapajarrarluju.  Wangkajapala:  "Juju wajaka yanirni."
Ngulapalangurla rampalpakarnu.  Ngulalpapalangu yirrimiji
yinjipurrupurru-ngarninjinanu ngakalujana
wangkanjawangurla, wangkanjakuwangkanjaku manu:  "Juju
wajaka yanirni.  Nyurrujana pakarnu Warralyipalyiparlaju
yalumpuka yanirni kakarrarni."  Nyanungu yapajarrajupala
parnkaja, ngulapala wantija Yurnurarla Ngarnupalangu
yapajarraju kinkingki.  Ngula yanu Puwarripuwarrikirralku.
Japaljarri, Jungarrayi manu yapa panu:  Japangardi,
Japanangka, Jakamarra, Jupurrula, Jampijinpa manu Jangala
kujajana ngarnu Warnirrirlajana purraja manu warnukurduju ka
palka karrimi.  Ngulajangkaju Kanajingirliyanu kinkiji
ngulalu panungku wajirli pungu kurlirra.  Nyampu wantijarra
wanarri ngula parnkaja wantijarra wanarrikari parnkaja ngula
wantijarra ramarrajarra, wakujarra kultu, jurru, yilima
tarltu, yardipijarra, purturlu ngula yanu jintalku
kurturdurru ngula yukaja.  Ngalyarrparntarla kujaka
pirlirrpalku nyinami.  Kapu nganjarla karlumpayi
Yurlurujarrarla, Yampirrirla, Wangkanjawangurla.  Kapu
nganjarla Kunajarrayirla, pamangka manu warlungka
nyanungurluju kapu nganjarla karlumparra kinkingkiji
Kanajingirliyanurluju.  Pirlirrpaju ka nyinami
Ngalyaparntarla, Wantungurrurla karlarni.

WIRRIYAKURLU
Nyurruwiyi wirriya witalpa nyinaja.  Ngularla jurnta kangu
karnta watiki.  Witajala nyanunguju wirriya, kala yanu
warrarda karntapatukurraju.  Yanurrajana karntapatuku.
Pirrimanu yamangka, wangkajajana:  "Nganangkujurla pantirni
jurrukuju?"  Karnta kariji wangkaja:  "Ngajurnanyarra
pantirni."  "M...m... Wijirla nyinaka kakiyiki."  Ngularla
jinta karilki wangkaja:  "Kala ngajurnanyarra pantirni."
"M...m... Wijirla nyinaka ngamirniki."  Ngularla jinta
karilki wangkaja:  "Ngajurnanyarra pantirni."  "M...m...
Wijirla nyinaka jajaku."  Ngularla wangkaja jintalku:  "Kala
ngaju?"  "Yuu...yuu... Yalarni wilyakardupardulu.  Ngurrju
katurlu rdakangku."  Wirriyaju wangkajajana:
"Warrikalunganpa wilyakardupardujarraku manyungka."
Marnakurrapala parnkaja.  Yuwurrkukurra parntarrijalpapala.
Warrurnulpalujana.  Marnangkalpapala ngunaja wurulypa.
Ngulajangkaju karnta yanu ngurrakurra.  Nyanunguju yanu
yijala ngurrakurra.  Yangkapiya yijalajana wangkaja
karntakuju.  Wirriyaju wangkajarla karntakuju:  "Yani
wurulyparli wurnturu tarnngajuku."  Yanupala wurnturu
nyayirni watikijaku, karntaparntakujaku,  Nyinajalpapala
kurdukurdupala palka manu yalirlajuku.  Ngulajangkaju wati
yangkangku ngularla lawa nyangu karntaku.  Payurnujana
karntapatu kari:  "Nyarrparawana yanu karnta ngajuparntaju?
Yanu?"  Ngulalu ngarrarnu:  "Karinganta kangu wirriyarlu,
jurntangku kangu wurnturu."  "Ngayi!"  Watiji yaninjanu
warrirninjanurla karntakuju nyanungu parntakuju.
Nyangupalangu.  Yujukurlalpapala jarda ngunaja.  Yanurnu
watiji karnta parntaju.  Nyangupalangu.  Pikirri manu
kurlarda manu, panturnupalangu jirramajuku, manu
kurdukurdujana muku pakarnu, witawita wirriyakurlangu.
Pakarnujana muku.  Warlungkajana muku purraja.  Watiji pina
yanu ngatinyanukurra manu jajinyanukurra.

PURLKA PAMPA
Purlka pampakurlangu wati kurdunyanu, wati nyanungurlu kala
jina mardarnu nyanunguku palangu kirdana yupujurla.  Kala
yirrarninjanu nyanunguku palangu yuntangka wirlinyikirrarlu.
Kala nyanunugu purlka parntarrijayi yuntangka.  Wangkajarla:
"Kurdupardu yanta jalanguju wirlinyi marluku kajirnangku
pardarni ngurrangka."  Yarnkajarra junga.  Wirlinyilpa
wapaja watiji wunturu kuyukulparla warrurnu.  Ngulajangkaju
palka jungajuku panturnu marlu jinta.  Pinarni kangu
ngurrakurra;  ngarnulpapala ngurrangkarlu.
Mungalyurrukarilki yarda parnkaja marluku.  Kujalpa wapaja
wati nyanungu wirlinyi, ngulajulpa wapaja waparlku.  Ngula
purujukulu yanurnu kuukupatuju purdangirli.  Yamparrulpalu
yaninjanu.  Ngulajangkajulu nyangu warlu kunjuru
karrinjakurra kuja karlarra pardupardu manulkulu.  Kujalu
yanurnu ngurrakurralku.  Ngulajulpalurla purdanyangu yapaku.
Ngulajangkaju purlkangkuju kuntulpungu kaninjarnirli
yuntangkarlu, rdakungkarlu.  Ngulajangkajulu wilypi manu
rdakungurluju, kakardalu pakarnu, manulu panturnu
kurlardakurlurlu.  Ngulajangkajulu yampinjanu
yalpumpurlajuku, ngurra nyanungunyangurla.  Tarnngakurralu
pakarnu nyurnukurra marlajajana palija yapapatukuju
yalumpurlajuku yuntangka.  Kala nyanungunyangujulpa wapaja
waparlkujuku.  Wirlinyijangka kujalpa pinarni yanu.
Ngulajulpajana nyanjanu wangarla mipa.  Nyanungujulpanyanu
wangkanjanu:  "Nyiyarla kalu wangarla pirripirri mani?"
Kuja kutu jarrija ngulaju pata kujurnu kuyu marlu.
Ngulajangkaju parnkajarni wanarrikirra manu nyanunguku
palangu purlka pampa.  Ngulajangkaju milyingka yirrarnu
nyanunguku palanguju.  Wangkajanyanu nyanunguku:
"Kapurnajana pantirni kujalu pakarnu ngajuku palangu."
Wirliyajana yitaki manu.  Ngulajangkaju purajajana watiji
yatijarra purdarlu.  Wangkajanyanu:  "Nyampupaturlulu
pakarnu jirramakari jirramakarirli, kapurnajana pantirni
jalangurlu."  Watipatuju ngulajulpalu yanurra pulyajuku
pirlikirra.  Ngulajujana kamparru parnkaja rdingkikirra.
Rdingkingkalpajana pardarnu nyanungupatukuju.  Nyangulpajana
pina:  "Karikalu yanirni kuja.  Kuukurnajana pardarni."
Kutulku kalu yanirni nyampu kurlarni.  Kujalu kutu jarrija
ngulajujana muku panturnu yalumpurlajuku.  Panujukujana muku
panturnu.  Ngulajangkaju pina yanu kirrikarikirra.
Ngulangkalkunyanu manu karnta, manulpa nyinaja
kurdukurdukurlulku.

NYURNUKURLANGU
Kalalu mardarnu yapa yangka parumpurrukurra pinangu
nyurruwiyiji yupujurla.  Yapa kalalu mardarnu turnungku
nyurnu palinkaju ngarnti jangkayirla ngamirninyanurlu manu
panukarirli.  Kalalu turnujarrija muku:  wati, karnta,
kurdu, jintakurralku.  Turnungku kalalu mardarnu.  Kuja
palijalku warrpakarnulku kalalunyanu nyanungurlaju
katumparra.  Ngulajangkaju nyanungunyangu kurdu manu
nyanunguparnta ngulaju kalalujana warduyirrarnu nyanunguwana
kankarlumparra manngunyanjakujaku.  Pardija muku kalalu
yarlparulku yurturlukurra.  Kalalujana pardarnu
jarrawarnuku.  Watingki kalalu kangu nyurnuju
karntirirrikirra.  Kalalu yarujuyarujurlu yuwali pungu
karntirirriji.  Ngulajangkaju kalalu warru kirdikirdi
karrija watiyawana nyurnungka kanunjumparra.  Kalalu
murungurru pungu, ngulajangka kalalu karliwarrpa purlaja.
Purlapa pinjakarrarlu kalalu pirlirrpa yilyaja.  Kalalu
rdakakurluju miyaluwanakurlu purlaja.  Watimiparlu
kalalunyanu maparnu marungku nyurnu yirrarninjaku
ngarntirli.  Jukarurrulku kalalu pina yanu yangkakurra, maru
maparninjawarnu, yapapatukurra, ngatipukakurra manu
jajipukakurra manu yapuntakurra.  Jurru kalalu pajurnu
nyurnukurlangu.  Kalalu kangurnu ngamirnipukakurra.  Yungu
kalarla nyurnuku purdangkarlu ngamirninyanuku.  Yulaja
kalalu.  Panturnu kalalunyanu jurru manu kalalunyanu pajurnu
kantingki wanarri, manu panturnu kalalunyanu wanarri
watingkiji kurlardarlu.  Ngulajangkaju kalalu turnujarrija
panparlamaninjaku yangka yapakariki wurnturujangkakurlangu.
Ngulajangkaju kalalu nyinaja marnkurrpaku kirntangikiji manu
karntakarnta kalalu wurdungu nyinaja wangkanjawangu
yarlparu.  Ngulajangkaju kalalujana ngarrurnu yangkakurra
yijala yungulu pina yani karntirirrikirra.  Maninjarla
yungulu pina yirrarni walyangkalku yuwalijangka tarnngalku.
Pangurnu kalalu pilingki.  Ngulajangkaju kalalu wapaja
yinypalku lawangkalku kankarlarrarlarnilki.  Kala
jalangujalangu ngulaju kalujana yirrarni kardiyapiyalku.
Palimi kalu, yirrarni kalujana pitingka manu pirijirlalku.
Ngulajangkaju kalujana yirrarni wawardarla milyingka.  Walya
kalu pangirni pikingki manu japurlukurlurlu.

KINKI
Kangulpa kurduku palangurlu.  Kurdujulpa kangu jijangku.
Warlu ka rduyukarrimi.  "Nganakurlangu mayi?"  Ngapakurra
kalapala yanurra.  Kalalpa yanurrpu wiri yirrarnu.
Ngulawarnuju kalalpa kurdulku jijangurlu yirrarnu.  Kalalpa
kurduwiyi yirrarnu walyangka.  Ngulawarnuju kalalpa
ngapakurralku yanu.  Manupalangu yanurrpujarra.
Yanurrpukarirlilpa manu ngapa witangkuju
yanurrpurlu.Jurupungulpa wirikirra.  Yungulparla kurduku
ngapaju.  Walipala yamangkalku jirrnganja nyinaja.  Kula
nganta kalalpa yapa nyayirnirli kangu kurduju kala
kinkingki.  Walijana wirliyalku wirlinyangu
karntajarrakurlangu.  Walirla wangkaja kurdukuju:  "Ngapaju
mardaka kajirnajana jungajungamani."  Walijana ngurralku
nyangu.  Yalinyalpa nyanungurlulku ngurraju
ngurrjungurrjumanu karlarninginti, ngantanyanu
ngurrjungurrjumanu malirdinyanukujaku.  Kinki
pirdinyparlulangulpajana milyapungu malirdinyanukupurdarlu.
Ngulawarnujurla nungukulku rdilyyirrarnu yirrparninjaku.
Ngula kalalpa pirdijirrikari wiri yirrarnu nyampurla.
Pirdijirrikarirla yungu kurduku.  Ngulawarnujupala yanu.
Karntajarralkupalangu palkamanu.  Walipalangu kinkiji
wangkaja:  "Kapirdijarrayi yantarnipala."  Walipalarla
wangkaja:  "Yapawangu, yalumpuju punku."  ""katirdi
rapurapu, kinki yalumpuju yapangarnu.  Kuku ngarirlipajana
nyanyi."  "Yantarnili yungujana kapirdinyanurlu
wirlinyanyi."  Kurlarda manu pikirrili manu.
Warlukurralkulpalu wardurnu.  Ngulawarnujulu purlngarnulku,
karrkajalu.  Walili kirrilki nyangu.  "Kari lawa nyampuju,
muku yanulu, nyurruwiyijikili yanu."  Jungajukulujana
wirliyaju paranjanu.  Paranjanulpalujana.
Kirrikarilkilijana wirlinyangu.  "Kari kiwayiwarnulku
nyampuju."  Ngulawarnujulpalu kurlardalku wardurnu
warlukurra.  Yarnkajalpalu.  Wali yapakariji wangkaja:
"Nyumpalarlupalarla nyangka karlumparrawanarlu.
Jirramakarirli kakarrumparrawanarlu.  Ngajulurlu
kulkurrujarrawanarlu."  Jungajukulpalujananyanjayanu,
lawajuku.  Walili pina yanu.  Kurlardalpalu wardurnu
warlungka.  Ngulawarnujulu yarnkajarralku.  Karrkanjayani
kalu, jungajungamanirra kalu.  Nyangulkulujana
nyinanjakurra, yuwurrkungurlujulujana nyangu.
Yapakarijilpalu nyinaja ngurrangka.  Yapakarirlijilpalu kuyu
wirlinyiwarnu kangurnu.  Wali wangkaja Jungarrayi:
"Jirramakaripala kakarrumparra yanta, jukalangu karlumparra,
ngaju kulkurrujarra."  Jungajuku yarnkajarralu
pantirninjaku.  Panturnulpajana jungarnirli warrungurlarlu.
Kurdukurdulpalujana pakarnu.  Wiriwirilpalujana panturnu
kuja ngantalu pirdangirli ngunaya.  Yalilki yitipiyitipirla
ngulalpalu ngunaja.  Ngulalkulpalujana panturnu.
Kurlardalkulpalu muku yali nyurnupatukurlangu.
Ngulalpalujana panturnu, manu miyilpalu manu.
Yarnkajarralpalu, yatijarralu yanu wurajilki.  Yanulpalu,
jardajarda wantijalpalu.  Mungalyurrulpalu miyilki ngarnu
yali nyurnupatukurlangu.  Yangkalpa karnta yali nyinaja
yangarlu.  Kapili panukarirli yunjumurlu
pantirninjayanirni.   Mungalyurrulkulpalu yakarrapardija.
Kurlardalpalu wardurnu, puurl-ngarnulpa tarnngalku.

PIRLIMANU Yarrkamarlu, purdijirri, tipirri, wawirri manu
yankirrilpalu panturnu.  Yangkajilpalu jipirripiyaku warluju
manu.  Kalalu ngarilki lunjarni kangurnu.  Ngarilki
kalalpalu ngarnu.  Yarnkajarra wirlinyi yankirriki manu
wawirriki.  "Yangkaku yingarilpajana parami yurdukurduku.
Panukarijili wirntalijarra yanta.  Ngajarrarlu yingarlijarra
wirliyaju paranjayani.  Paranjayanupala wirliyaji.
"Pirrarnilijana manurra nyampungurlunya."  Ngulajipala
yarujujarrijalku, yamangkapala nyinajarra.  Yaninjayanupala
wantangkalku, yamakari yamakaripala karrinjayanu, ngapawangu
ngaripala purraku yaninjayanu.  Yanunjanupala
manangkarrawana manu wirriwana.  Ngapajipala kulkurru
ngarnurra.  Wapanjarlakujukupalangu wantaji yukaja manu
pardija.  Kalinyanu warlaljalpalujana wariyijarrija.
"Nyarrpajarrijapala yangkajarraju, karnurujarra?"
Mungangkajulpalunyanu wangkja pirdangirli yaninjaku
mungalyurruju wirliyarla.  Jungajukulu yarnkajarra
mungalyurruju.  Wirliyarlajukulpalu yanunjanu yulanjakurra.
Wantawiri, munga wirilpalu yanu miyi ngarninjawangu.
Jungajukupala ngulyaji palkamanu.  "Nyarrpajarrili
warlungurlu purrami?  Pangkalarli yukami kujajarrakurra."
Jungajukupala yukajarra.  Yapakariji kujapurda yukajarra.
Jungajukupala yukaja yawulyjurlpungurralku pirli ramarralku
kula nyiyakulku.  "Nyarrpajarrimirli kularli nyarrpa
wilypirrpardimi?"  Kala ngarrapala ngurrjujala
wilypirrpardiyarla.  Karntalkulu nyangu.  Miyilijana kangu,
manu kuyu.  Ngarnupala.  Wangkajalkupalanyanu.
"Nyarrparajana ngarrkaji, kapi karntakarntamipa kalu
nyinami.  Nyarrparlu kalu kurdukurduju panu maninjani?"
Wurajirlijilijana kangurnu Nungarrayijarra manu
Napangardijarra.  Yungulujana Jangalaku manu Jampijinpaku.
Tarnngalkulpalu nyinaja.Parajalujana ngulalujana
wirlinyangu.  Ngulapala yukajarra wirliya jinta.
Ngangkayiparntarlujana nyangu.  Ngulajana yimi ngarrurnu.
Pakarnulunyanu manulu yulaja.  Yunjumulkulu pardijarra
kirrikarikirralku.

RDANGKARLPAKURLU
Ngarnulpapala Jangarlalu manu Nungarrayirli.
Ngunanjarlapala purlngarnu wirlinyi.  Yanupala.  Kuyu
panturnu Jangarlalu.  Yawakiyilpa manu Nungarrayirli.
Yawakiyilpa manu Nungarrayirli.  Nungarrayi jintangkulpa
manu, jintangkulpa manu.  Kuyu pantirninjarlalpa kangurnu.
Rdakurla pangurnu, jiwirrirla kujurnu, kuyu purraja.
Yawakiyijangka yanurnu Nungarrayi.  Warlujangkarlu ngarnu,
purraku ngarnu.  Ngapa ngarninjarla kilyirrpa kujurnu,
purraja.  Wirliya pajurnu, ngirnti pajurnu, purraja.
Kuyulpapala kuna kalinjarlu ngarnu, makarilangurlu,
nyanungujarrarlu Jangalarlu, Nungarrayirli.  Ngarnulpapala,
ngarnulpapala.  Nungarrayi yanu yawakiyi yarda maninjaku.
Yawakiyilpa manu.  Jangalalpa ngunaja.  Ngirnti manu,
wirliya manu Jangalarlu, Pawu wardingkirli.  Ngulajangka
payikirra yirrarnu.  Nungarrayi yanurnu.  "Kuyu yangka wayti
wirliya nyarrpara yirna ngarnilki?"  "Nungarrayi, kala
yalumpukula manta!"  Manu, ngarnu wirliya.  Jirrama
wirliyajarra ngarnu Nungarrayirli yawakiyijangkarlu.
Ngulajangka Jangalarlu ngirnti yirrarnu pirntirrirla.
Panjarnla pajurnu, yaninjarlalku.  "Yarujurlu manta!"
Panjarla kujurnu mardukujarlu.  Kuyu manu nyanungurlu,
Jangalarlu karnunurlu.  Manu, yirrarnu, pajurnu kuyu,
jangirijangirimanu.  Mijiwirli ngarnu mardukujarlu,
Nungarrayirli.  Malpajarra kujurnu, lurrngupungulku.
Yardipijarra pajurnu.  Ngujulpakarninjarla, jurrurla yungu
mardukujaku.  Mardukurranyanu yirrarnurra kuyuju.
Jurrungkalku kangu, parrajarla.  Nyanungurlu Jangalapardurlu
panturnu kuyu ngurljukurra.  Ngurljukurra watiyarlu panturnu
walykajarrinjaku ngarntirli.  Manupala.  Jitipantirninjarla
manurra Jangalarlu, Pawu wardingkirli.  Kangupala.
Mardukuja purlngarnu.  Ngarnupala.  Nyinanjakarrarlu
kuyujana yungu ngamardinyanuku.  Napangardipardukurla kuyu
yungu ngamardinyanuku, Yinjipirri wardingkiki.  Yinjipirri
wardingkikirla kuyu yungu Pawu wardingkirli, Jangalarlu.
Ngulajangkajuku nyanungurluju kangurnu yawakiyi
ngamardinyanurlu.  Ngarnupala; ngunajapala.  Nungarrayi
jintaparntalpa wapaja.  Witawarnu ngulanyanu wirimanu
Jangalapardurlu.  Jangalalpa wapaja ngulaparntaju.  Yawakiyi
yangkakurrajukulpa yanu, Nungarrayiji.  "Yantarralu!"
yarlukuruwarnurla kapirdinyanu yanurnu ngawurrunyanu
yangkaku.  Yanurnurla.  "Yirnangkupalayirrarnirra.
Yirrarninjawangu yinkili yani nyurrurla."  "Ngajarra
karlijarra jirrama yanirra."  "Nyurrurlalu yantarra yijala."
Yanulpapala.  Yaninjarlapala yangkakurra pina lurru wantija
ngawurrunyanu pirdinypa kakarruwarnukurra; kapirdinyanurlu
karlarra manu, Nungarrayirli, kapirdinyanurlu pirdinypa
yati.  Ngula yampinjunurnu kakarrarlu yalirli.  Pangkala
kujurnurra, Yalyawarri pirdinyparlu.  Ngulangka yati
karlarra manu.  "Nyarrpara jirripirdi ka lurrulurru
wantimiwantimirni kakarrarni?" waja.  Wangkajalpalu
jirripirdi.  Jirripirdi yalinya kalurla turnujarri
mardukujaku.  "Kari kalu lurru wantimiwantimirni."
Watiyarlu luwarnu, warri kirdikirdi watiyarlu luwarnu.
Yintirdirlajuku turdurrngunaja mardukuja.  Purlanjarla,
patakarrija.  Ngulajangka yati, wirriya yalumpu, jangala
karinyanu kakarrarni Yalyawarri pirdinypa
lurruwantijarnirla, yungkaparri.  Ngurrjumanu, ngurrjumanu.
Kapirdinyanu yijala parnkajarni.  "Kari nyampuju lawa,"
waja.  "Turdurrngunaja, nyiyarlu nyangu?"  Kapirdinyanurluju
wurdujarrawurdujarramanu.  Liyikirliparnta karlungurlu
parnkaja purlanjakarra.  Nyanungu Jangala lurruwantijarni,
ngurrjumanu.  Parnkajarralpa purlanjakarra; purlanjakarralpa
parnkaja.  Ngulajangkalu purdapurdanyangurnu panukarirlilki.
Nyampurluju wurramanurralku kakarrarangurlulku.  Ngulajangka
jinta yati wirliyarlalpa maturnu.  Kakarrarangurlu kangu
ngurrangka nyanungurla.  Pina kangurnu yijalajana ngulalu
nyampurla yijala.  "Nyampunya, nyiyarlu mayi nyangu?"
Mardukurulkulu nyangu.  "Kari nyampurlajuku," waja.  Yali
kula purdangirli nyinaja yapa jinta, naa... jintalparla
pardija nyanungukurra.  Warrirninjarla,
warrirninjarla...jungajarrijalku nyanunguju kakarrarangurlu
yati.  Nyampu yati nyanungu pirdinypa ngulalpa nyinaja
pirdinypa.  Pardijalpa, ngurra nyanungunyangukurra yinga
jungajarrijalku.  Kamparruwarnujulpalu turnujarrija
yalikirra; yukajalpanyanurla, yukajalpanyanurla,
yukajalpanyanurla...  Purdangirlingirli nyanungulpa nyinaja.
Nyinajalpapala; nyanungujarrajupala nyinaja yukunjujarra,
Jangala manu Nungarrayi.  Nungarrayikari yali, kapirdinyanu
pirdinypa, ngula nyanungurlu yampijarra.  Nganjini manu.
Turnukurranyanu ngampalyirrarnu.  Ngunajalpapala,
Ngunajalpapala.  Ngulajukulu yukanjayanurnu.  Mukulu
matajarrijalku.  Mukulu yukajalku, jinta warlayi.
Rdangkarlpa yangka nyampujuku.  Nyanungujarrajupala
yukajalku pirdangirliwarnu.

MALIKI YARNUNJUKU
Maliki wita ka wapanjayani karruwana kuyukupurda,
mungalyurru jardajangka.  Wangkanjayanu kanyanu.
"Nyarrpararlarna kuyu palkamani?"  Ngulajangkaju, karla
yanirni jurlpuku.  "Kuyu kanpa mardarni wita yungurna
ngarni?"  Jurlpu karla wangka, "Lawa karna nyina kuyuwangu."

Ngulajangkaju karla yanirni ngayaku, payirni ka, "Kuyu kanpa
mardarni wita yungurna ngarni?" Ngaya karla wangka, "Lawa
karna nyina kuyuwangu."  Ngulawarnuju karla rdipimi
jarljiki.  Payirni ka jarljiji.  "Kuyu kanpa wita mardarni?"
"Lawa kuyuwangu karna nyina."  Ngulawarnuju karla rdipimi
namaku.  Payirni ka namaju, "Kuyu kanpa wita mardarni?"
"Lawa kuyuwangu karna nyina."  Ngulawarnuju ka yanirni
ngurrakurra marlajarra kuyuwangu.  Ngulajangkaju kajana
nyanyi maliki panukari kuyu wirikirli.  Ngulajangka ka
wajirli parnkami wardinyi.  Payirni kajana, "Nganakurlangu
nyampuju kuyu?"  Malikikari ka wangkami, "Nganimpanyangu,
nganja wiyarrparlu."  Ngulajangkaju ka tarnngangku ngarni.

MIRNIRRIJANGKA KUMU
Jajangkulpaju ngarrurnu mirnirrikirli.  Nyurruwiyi jajapinki
kujalpalu nyinaja yupujurla.  Kakalu yanu ngapakurra, ngula
kalalunyanu parljurnu ngapangku.  Ngulajangkaju, kalalu
nyinaja wantakurra.  Kalalu yanu wirlinyilki, ngulajangka
mirnirriki kalalurla rdipija, miirnirriji kalalu manu.
Jurruku kumu maninjaku ngulaju mirnirri, pawiyipurdanjirli
kalalunyanu yiringki  ngardalykijirninjarla kumumanu.
Mirnirrirliji kalalunyanu wakurlu rarralymanu.  Kala jalangu
ngulaju kumu, kardiyakurlangu karlupajana mardarni kumuju.
Kantinirla karlupa payimani, manu kardiyarlu kulalungalpa
yinyi.

WARNAKURLU
Nyurruwiyiji, warnangku karlajana pajurnu, kalalu parnkaja
watiyakurra.  Jintakurramipa marntarlakurra.  Marntarlaju
ngulaju warnakuju kala nyinaja malirdinyanu, manu kalajana
yangka pajurnu rdaka, ngulaju kalalu yirrpurnu rdakaju
marntarlarla kulkurrujarra ngarntalkuwana wuurnpawana.
Ngula kalalu karrija tarnnga nyayirni marntarlakurraju, manu
wankarujarrija kalalu.  Manu ngalyipirli kalalunyanu
warurnu.  Ngulajangkaju, kalaka wakungka yukanjarra yani
warnajangka, yarlkirninja warnu kumarlpa.  Kala warna yangka
pungu tarnnga milyikirra pinangu.  Ngula yapaju tarnnga
yijala milyikirrajala.  Kala kajili yampi warna wankaru
yapaju wankaru yijala.  Kala jalangu ngulaju, kardiyarlu
kalungalpa ngayi mardarni mirrijiniji warnakurlanguju.
Jalangumparra kuja kajana warnangku yarlkirni.  Ngulaju
kapangku parnka jijakurra mirrijiniki ngurrjumaninjaku.

WIRLINYIKIRLI
Nyurruwiyiji, kalalu yapaju wapaja wirlinyi kurlardakurlu,
karlikirli manu kurdijikirli.  Ngulaju jimanypinjaku warluku
manu karlikirli.  Kalalpalu yapaju wapaja wirliya wurnturu.
Muljukarikirra manu warnirrikarikirra kalalpalu wapaja,
wapaja.  Mirntangalilpalu yanu, kalalu panturnu wantangka
kankarlarrarla manu purraja, yamangka manu muljuwanarlu
ngapakutu.  Kalalu purraja, yanurnu kalalu yirnmikirli
ngurrakurraju jurrungka kuyukurlu.  Jalangujalanguju, kalu
yani yapaju warrkijangka, jarrirtiyi manu jantiyiji.
Turakikirliji kalu yani witakurlu manu wirikirli.  Manu kalu
wirlinyiji makiti kirli manu pulutukurlu manu
majijikirliwarluku.  Kajili luwarni marluju, kapulu kanyirni
turakirla marluju makitijangkaju yuwarlikirra purranjaku.

KURNPUKURLU
Nyurruwiyi kalarnalu pajurnu kurnpuju watiyarla.
Watiyarlaju, yurdingka kurnpuju kala pardija.  Manjangka,
marntarlarla manu ngarlkirdila.  Ngulaju kardiyarlu kalu
ngurrjumani manu yirrarni pipangka.  Ngulajangkaju yirrarni
kalu kantinirla maniyikipaja.

KIRRINGKA
Ngati ka yani wirlinyi mukakiki, kapu mukaki maninjini, miyi
papaku manu kayiyiki.  Ngati ka yani ngarlkirdiki,
ngarlkirdi ngarra mani watiyarla, ngarra kanyi ngurrakurra
purranjaku.  Ngatingki ka purrami ngarlkirdi.  Kakiyi ka
nyinami.  Papa ka nyinami.  Papa ka yani kuyuku, kuyu kapu
luwarni marlu, kapu kanyirni ngurra kurra jalangurlu.
Kapunalu ngarni mungangkarlu.  Papa manu kakiyi kapala yani
wirlinyi, wurnturu kapala wapami.  Marluku kpalarla nyanyi,
prlingka kapala karrimi.  Pirlingirli kapala jitinjayani,
kakiyirli marlu nyangu.  Papangku kurlarda pikirrikirra
manu, kapu marlu pantirni.  Papangku marlu panturnu, marlu
kapala pina kanyi ngurrakurra.  Papangku ngarra kuyu
purrami.  Kakiyirli manu yayingki kapala warlu mani kuyuku.
Ngatingki ka miyi purrami.  Yayingki ka ngapa mani.
Papangku ka kuyu purrami.  Yayi ka karrimi.  Ngati ka
nyinami warlungka.  Kakiyi ka karrimi papawana kutu.  Papa
manu ngati kapala yani ngurrakurralku jardaku.  Yayi manu
kakiyi kapala yani ngati wana manu papawana, jardakurra.
Papa manu ngati kapala ngunami jarda.  Kakiyi manu yayi
kapala ngunami jarda.  Mungalyurrulku papa manu ngati kapala
yani warrkikirralku.  Kakiyi manu yayi kapala yani
kuurlukurra.

TURAKI KUJARNALU WANTIJA
Yamparruju karrujangkaju ngularnalu yanurnu.  Turakitarla
wiyirnalu yanurnu kantinikirraju.  Ngulajangkaju
kantinirlaju nyinajalparnalu, ngajulu manu ngajuku purdangka
manu kurdukurdu.  Ngularnalu warrkarnu turakirla,
lanturuparla witangka warrkarnurnalu.  Nuulparla wapirrija
kankarlumparra nyanunguku lanturupaparduku lawa.
Jipipardujala, walirnalu warrkarnu: panu kurdukurduju,
Napurrulajarra, Japaljarripatu, Jupurrulajarra,
Napaljarrijarra, ngajarra manu Japaljarrilpa kanjanu
turakiji, lanturnupaju.  Jampijinpalpa nyinanjanu Japaljarri
witakurlu ngarnikirli kilji nyayirnilparnalu yanurra.
Kiyirtikirra pinangu.  Ngulalpa jijakurlanguju yanurnu
karlarniyijala kiyirtikirrajala, jintakurra.  Kutu
jarrijarnalu kiyirtikirraju.  Wali kapakapa manunganpa
nganimpaju.  Jijakurlangukurlulu yilpa yanurnu
yapjuputulujangka.  Ngularnalu kurlirra jarrija
jintakariwana, yurutuwana.  Ngulajangkajukulu wantija
Napaljarri, Japaljarrijarra, Jupurrula, nganimpa kuluku
parnkaja jipiparduju.  Ngurrjujukurnalu nyinanjanu
nganimpakariji.  Ngulajangkaju kujana jijangku pantiji manu.
Ngularnalu yanu ngurrakurra ngarrurnurnalujana ngatijarra.
Walilpapala yulaja nganimpangurlu.

NGAMALANGUKURLU
Jukurrpajarra kalapala ngamalangu nyinaja muljungka.
Mungajarrija kalapalangu ngamalanguku, kalapala
jardajarrija.  Mungalyurru kalapala yakarra pardija.
Ngulajangkaju kalapala miyi manu kuyu ngarnu.  Ngatinyanu
kala yanu wirlinyi ngarlajiyiki manu wardapiki.  Kurdu
kalayanu warntarlakari.  Ngulajangkaju kurduparduju
rdipijarla wakirlpirriki.  Warlulkulpanyanurla yarrpurnu
kutujuku purranjakuju.  Pangkalalpa mangkurdu yirrayirrarnu,
ngulajangkaju ngapalku karrinjunurnu.  Ngatinyanuju
wangkajalparla:  "Malypakarra!  malypakarra!  ngapakujaku!
Ngula kutulku ka yanirni, parnkayarni yaruju!"  Ngula
kurduju wangkaja:  "Kukurnarla pintingkarraku
ngarningarnirra, ngarningarnirra.  Kukurnarla
pintingkarlarraku ngarningarnirra..."  Ngapa wirijarlulku
wantinjunurnu, wamu wantinjunurnu.  Ngatinyanuju
wangkajarla, wangkajarla.  Minyingijarrijarla.  Kulpaja
pirnkikirra.  Yangka nyampu malypakarra palupungulku
ngapangku.

PAPARDILANGUKURLU
Papardilangu kalapala nyinaja muljungka jukurrpajarra.
Papardinyanuju kala parnkaja marluku.  Kukurnunyanuju kala
kantaku yanu.  Ngulapalangu rdipija karntajarraku
kajilpapala ngarnu kanta yurrkalirlarlu.  Kulapala nyangu
malypakarra.  Nyanungurlumipapalangu nyangu.  Ngulapalangu
wajirlipungu purlanjakarrarlu:  PAPAA! PAPAA!-karrarlu,
wangkanjakarrarlu: "YATI! YATI!  Ngajuku karntajarra.
Karntajarrarnaju palkamanu."  Jurnta yukajapalarla, lawa,
jurnta yukaja pirnkingka.  Kala yanu pina ngurrakurra.  Kala
papardinyanuju kulpajarni kuyukurlu.  Ngulajangkaju
wangkajarla papardinyanukuju:  "Yimi ngarrirnirnanyarra?
Kari nyinamiyirna parduna."  "Yuwa, wangkayalu nyiyaku
kankulurla jutupinyi."  "Kari, kari kala kankujulu yinyi
jintakari karnta yungurlipa yani jukurra mungalyurru.
Karrimi kankulu pirnkingka kajirnapalangu rdipimi
karntajarraku, kajirnapalangu wajirlirni pinyi
purlanjakarrarlu KAYA! KAY! KAYA! kalkurnuku."  Jungajuku
yanupala mungalyurru pardinjarla.  Yirrarnu papardinyanuju
pirnkingka.  Nyanungu warru yanu jangkardupalangu
karntajarraku.  Jungajuku yangkaju rdujurrujurrurnupalangu.
"Yalumpukupalangu! Yalumpukupalangu!"  Jungajuku
pulymardarnupalangu papardinyanurluju.  Ngulalpa
malypakarraju parnkajarni.  "Papardi, ngajukuju yungka
jintakariji."  "Yantarralu!"  "Kujarnapalangu palkamanu."
Wiralpungu papardinyanurluju.  Kangunyanu jirramajuku
ngurrakurra.  Yangka wirriya ngulaju yanu warntarlakari
jawuru.

WIRLIYAJARRAYI
Mala wiki yapa nyampu wardingki palu rirrijarrija
wurramanjiki yatujumpayiki.  Pinarlingikirra mutukayirla
witangka, rdakapalalu yanu yatijarraju.  Papangu manu
mamangkupala yirrarnu jurnarrpaju.  Papangkuju yirrarnu
pulutu makitikirra, mamangkuju yirrarnu karrparnu manu
pilikani.  Warrkarnulu, yarnkajarralu wurramanjiki, papa,
mama manu kakiyijarra manu yayijarra manu kakiyiparnta manu
kakiyikirlangu kurdujarra mardukuja manu wirriya.  Jamirdi
manu jajapala yanu mutukayi wiringka, panukarijili yanu
kamparru.  Yukajarrarnalu Pinarlingikirra wurajiwurajilki.
Ngurralkurnalunyanu ngurrjumanu ngunanjakungarntirli.
Warlukurnalu yarrpurnu warri kirdikirdi warnakujaku manu
marnakujaku jirikijaku pantirninjakujaku.  Mungalyurrulku
yakarrapardijalkurnalu.  Papa manu mamapala yanu wirlinyi.
Papaju yanu marluku, mamaju yanu yarlaku manu wardapiki.
Yayijarrapala yanu wardapiki manu yarlaku manu kantaku manu
marningkijiki.  Kakiyirli manu nyanunguparntarlupala miyi
manu nalija purraja kamparrurlu kurdu witajarraparntarlu.
Papangkuju kangurnu kuyu marluju manu mamangku yarla,
marningkiji manu ngarlkirdi manu wardapi.  Yayijarrarlupala
kuyu wardapi manu minija, yarla, yakajirri, wanakiji
kangurnu.  Ngapa wirilkilpa wantija yatijarraji,
yarlurnulpajana yalirlajuku.  Jamirdi manu jajajupala pina
yanurnu mutukayi wiringka Wirliyajarrayikirraju, yujukulkulu
yirrarnu yalirlajuku.  Ngulawarnuju wurajiwurajilki
wirlinyili yanu.  Ngapaju lawajrrija.  Kakiyi manu papapala
yanu mutukayirla kakarrara wimiliwana marluku.  Yayijarra,
mama manu kakiyiparntalu yanu karlarra.  Ngulawarnujulu pina
yanurnu ngurrakurralku wirlinyijangkaju.  Papa manu
kakiyirlijipala kangurnu marlu manu wardilyka manu minija
wirlinyijangkarluju.  Mama, yayijarra manu kakiyiparntalu
pina yanurnu.  Ngulawarnuju ngurrangka kalu nyinami.  Papa
manu kakiyirli kapala purrami kuyu marlu, minija manu
wardilyka.  Mama, yayijarrarlu kalu purrami yarla, wardapi.
Ngulawarnujulparnalu rirriyijarrija pina yaninjaku.
Yirrarnurnalu jurnarrpa mutukayirla.  Yarnkajarnalu
Wirliyajarrayikirralku.  Kuyuparntalkurnalu pina yanurnu.

WURRAMANJI-KIRLI
Jarratiyi yangkurra wurajiwuraji jakumanupatulu yanu
yatijarra pulukuku maninjaku.  Kangurnulujana pulukuju
nyampukurraju.  Turaki wiripatulu yanurnu pulukuku
maninjaku.  Ngulawarnuju kalu yani tarnngalku wurramanjilki
pulukuju wirrkarduku ngurraku.  Nguna kalu yalirlajuku.
Puluku kalujana turnumani nantuwuparntarlu.  Ngulajangkjaju
kalu yakarrapardimi.  Tiyi manu miyi kalu ngarni.  Juwayiki
kalunyanu rulumapimani.  Warrkarni kalu nantuwukurra.  Yani
kalu pulukuku, turnumani kalujana yartikirra.  Ngulawarnuju
kalujana pirantimani yartingka.  Ngulawarnuju pirantimani
kalujana yartingka.  Lanji kalu ngarni yalirlajuku.
Ngulajangkaju, tiraki wirijarra kapala yani yalikirraju.
Pirantimaninjawarnuju kalujana tirakimani.  Ngulajangkaju
tirakijarraju kapala yanirni.  Ngulawarnuju kalu jirramaku
ngunami.  Mungalyurru kalu yakarrapardimi.  Miyi manu tiyi
kalu ngarni.  Panukari kalu yani pulukuku turnumaninjaku.
Ngulajangkaju yartikirra yirrarni.  Ngulawarnuju tirakijarra
kapala yanirni pulukuku maninjaku.  Yali kapala yani
pulukuku maninjaku.  Nantuwukurlurlu kalujana turnumani,
yartikirra kalujana kanyirni.  Wurajiwurajilki kalu pina
yani ngurrakurra, matalku kalu yani ngunanjaku.  Yamangka
kalu ngunanjani pulukuwarnu.  Panukarirli kalunyanu miyi
manu tiyi purrami.  Ngulajangkaju wurajiwurajilki miyi manu
tiyi manu kuyu kalu ngarni.  Yapapatukariji kalu ngunami
jardalku.  Kutukarilki yapapatu kalu wangkami warluwana.
Ngulawarnuju kalu mungalyurrulku yakarrapardimi.  Juwayiki
kalunyanu rulumapimani.  Yirrarni kalunyanu yamangka
wurnaku, yanirni kalu pina nyampukurra.  Ngulajangkaju kalu
yanirni nyampukurra.  Puluku kalujana yilya turakirla
Yalijipiringikirra tarnggajuku.  Jakumanupatuju kapili yani
ngaka pulukukuju.

KURDU WITAPARNTA
"Mardaka kurdu nyampunya kirdanyanurlu.  Ngaju karna
wirlinyi karrka yawakiyikirra.  Maninjini karna.  Nyampunya,
mardaka kirdanyanurlu."  Mardarnu, mardarnu, mardarnu
kirdanyanurlu.  Yulaja, yulaja, yulaja, kurduju yulaja,
yulaja.  Ngatinyanurlulpa tarnngangku manurra yawakiyi.
Ngulajangka kurdu nyanungu jamurlu yirrarnu.  "Jarda
ngunaya!"  Yamangka yirrarnu.  Yarnkajarra kirdanyanuju.
Kurlardajarra manu, pikirri manu, wawirriki.  Yarnkajarra
yatijarra.  Karrkajayi...  Nyampu yakarra pardija kurdu,
yulanjayanu, yulanjayanu.  Kiripikanjayanu,
kiripikanjayanu...  Yintirdirla nyinajarra.  Yarda
yarnkajarra.  Wantangkulpulpa turakijinjayanu kurdu,
yungkurnujarra, turakijinjayanu wantangkulpa:
Jannganjayanu, jannganjayanu.  Yulanjayanu, yulanjayanu,
Warri kirdikirdi yulaja, Warri kirdikirdi yulaja.  Wantangku
jankaja rdakajarra, wanturrpungu mirdi, nyampurra.
Warrjankaja, jankaja, Yulaja, yulaja, yulaja, Wantija,
Yulaja, yulaja, yulaja, yulaja.  Yalikirrajukulpalu
wangarlarlu manurnu, Manurnulpalu, manurnulpalu,
manurnulpalu.  Mayankarra-manulpalunyanu wangarlarlulku,
nyanunguju kurdu.  Kirdanyanulku yangka ka parnkanjayanirni
yali, yatijarra wirlinyiwarnu, kapi wurntalijiki parnkaja.
Nyangujana wangarlaju, nyangumpa karlumparrawarnurlujuku.
Parnkaja...  "Kari lawa nyampulu kulayijala kiripilki
marda."  Paramirra, paramirra, paramirra, paramirra.  "Kari
nyampuluku."  Ngarilkirli yalumpu yilyajalkujana
wangarlalkulu.  Parntaparnta yirrarnulkurla parlalku
kirdanyanurlu.  Kalinyanukulku yalirla yarriyarnkajarra.
Kurlardarlulku pantunjurnurra wirlinyirlajuku, nyanunguju
kurdungurlu.

WARNAKURLU MANU JUNGUNYPAKURLU
Nyurruwiyi warna warru wapajalpa miyikipurda yarnunjuku.
Warru wapajalpa miyikipurdaju tarnnganyayirni manu nuwurla
miyilanguku rdipija.  Nyangujana rdakuwati walyangka
witawita manu wiriwiri.  Rdakukari rdakukari karrija manu
yukaja miyiwangujuku.  Pina yanu nyanungunyangukurra
ngulyakurra jardaku.  Mungalyurruju yakarrapardija warrurnu
warrulkulparla miyiki manu rurrpa palkamanu.
Ngulajangkakaju yukajalku ngulyangkalku manu rdipijajana
jungunypawatiki witawitaku.  Warnangkujana muku ngarnu
jungunypa witawitaju.  Warnaju wilypipardija ngulyangurluju
manu pina yanurnu jardakurralku pirdalku.  Jungunypa
ngatinyanulpa yanu wirlinyi miyikipurda.  Ngatinyanu pina
ngulyakurra lawa nyangujana witawitaku jungunypakuju.
Jalanguju jungunypaju ka wurnturuku ngunami warnakujakuju.

PURLULPAKURLU
Watingki kurlardarlu panturnu marlu; yirdingkiji
Purlulparlu.  Nyanungurlu kanyanurla yarrpirni warlu
kuyuku.  Purranjarla ka ngarni nyinanjakarrarlu
jintapardurlu.  Ngulajangkaju wati nyanunguju Purlulpa
ngarninjarla ngurrakurralku yukajarni.  Ngulajana ngarrurnu
rdakangku, "Karinganta lawa kuyuwangu."  Purlkajarra
jirramapala wangkaja, "Karinganta marda ka warlka wangka.
Yanu wirlinyiji marnkurrpaku parraku pirrarnipardukari."
Kala nyampurra kujalu yukajarni jalangu kuyukurlurlu, kujalu
kujurnu yali.  Ngulaju purrajalkulu jungarnijungarni,
manulunyanu pajirninjarla ngarnu mukulu.  Kujalu muku ngarnu
kuyu, pirrimanu warrulkulpalu wirntarulkulpalunyanu yimi
ngarrurnu.  Ngula jintapardukariji wangkaja,  "Kala yali
yangka Purlulpa nyurrunya yukajarni, nyurru pina yanurnu?"
Ngula purlkapardujarrapala wangkaja, "Yuwayi.  Nyurru
yukajarni parrangka mirntangali, kuyuwangu lawa nganta
yanurnu.  Wangkaja nyanunguju Purlulpaju, warrurnu, warrurnu
ngantalparla warru, lawajuku kuyuwangu.  Rdakajarra mipa
yukajarni ngurrakurraju."  Ngula yalijili wangkaja
wirlinyijangkaju, "Karinganta warlka ka wangkami.
Nyangurnalu yaliji Purlulpa kurlardarlu panturnu marlu.
Nyangurnalu karla karlajanyalpanyanurla kuyukuju,
warlulangunyanurla warru yarrpurnu.  Ngulajangka ngarnu muku
pajininjarla parrkangka.  Junga karnalu nyampuju wangkami
yijardu.  Nyangurnalu parrangka mirntangali jalangurlu."
Nyanungu Purlulpa ngulajulpa nyinaja jintapardulku
yarturlurla.  Purdanyangulpanyanu jintapardulpa wangkaja.
"Wuu....yarnunjukuwajarna!  Nyiyarna kuyuju ngarni?
Yaa...ngajunyangurlu nyampurlu yapangku warlalkarlu kulajulu
kuyu yungu lawa."  Ngayi jumatilki karrinjapardija kuluku
yangka yapa warlaljapatuku.  Purlulpaju warlujarrija
miyaluju, kurlarda manu, pikirrirla yirrarnu, kulukukuluku
manulkulpajana warruwarru, ngarrurnulpajana, yapaju
kuyungurluju.  Ngayili jirri mardarnu rdakangurlu maninjarla
ngarrurnulkulu.  "Nyinayawaja nyuntunpawaja ngayarrkaju.
Purlulparlu kujanpa jurnta ngarnu.  Kularnalu maju
nyuntipiyawangu, lawa.  Nyuntunyangu karnalu warlalja yapa
nyina nyampuju.  Kala nyuntulu kuja kanpa ngayarrkarluju
ngarninja parnka jintangkuju purlulparlu.  Marlunpa purraja
nyuntulurluju jalpingki, kulanganta witanpa ngarnu, naa ...,
marlunpa wirijarlu ngarnu nyuntulurlu jalpingki!  Ngayi,
wurulypajarrinjarla pirrimantapuka, purdanyanjarla,
nyanungu Purlulpaju."  Pina nyanjarla, ngulanyanu
kurntajarrija.  "Yaa..., kapurna wirlinyi yani kuyuku."
Junga yarnkaja.  Yarnkaja wirlinyiji warrurnu,
warrurnulparla.  Wantarla kankarlujarrinjarni
mirntangalikirrajarrilkijangka, wurajiwuraji wanta
kankarlura wapanjarla, wapanjarla.  Matanyayirnilki, mata
nyayirnilkilpa wapaja warru.  Nyangu yankirri
nyanungurluju; nyanjarla kiripikangurla jangkardu, ngayi
kurlardarluju panturnu jintangku, ngayirla marlaja wantija
yankirri pukulyupiya.  Jarnamaninjarla kangu, jurrungkarlu
kangujana pina yangka yapa warlaljaku, ngurra nyanungukurra
nyanungurlu kujurnu walyakurra.  Kujalu nyampu nyangu yapa
nyanungu Purlulpa ngulajulurla wardinyijarrijalku.  Nyanungu
ngamirninyanurlu ngulajulpa pajirninjarla, pinkirrpalparla
jurnta pajurnu, jangka purrajalku.  Purranjarla
wilypimaninjarla yakarra manu warru pajirninjarla,
pajirninjarla, warru yungulpajana jintakari jintakari
witakari yapa panukujana warru yungu, yungujana warru.
Ngulajangka Purlulpa nyanungukupalangu watiki, manu panu
yapaku yungu maku.  Warlaljalurla wardinyijarrija.
Nuwulpalurla kululku nyinaja, lawa; ngurrjulkulpalu nyinaja,
jinamardarnulpalu wardinyikarrarlu nyanungukujulurla
wardinyijarrija yijala kiyini nyanungu yapa Purlulpakuju.

PURLULPAKURLU - Yimi 2
Nyampuju ngarrka ngulajulpa warrkijarrija tawurnurla.
Ngulanyanungunyangu kurdunarla yanurnu, payurnu:
"Karingantarna yarnunjuku maniyijirla yinjarla yungka,
kuyuku manu miyiki."  Jungarla ngamirninyanurluju yungu
tuwarnti tala ($20).  Kulanganta yangka kuyuku manu miyiki
yanu payimaninjaku, kala lawa.  Yali yanu jingijingi
piyakatinikirra, ngayi pamalkunyanu payimanu nyanungurluju.
Jukurrajarrijarla, yanurnurla ngamirninyanuju kurdunyanuju:
"Karinganta ngajuparntaju manu kurdukurdu kalu yarnunjuku
nyinami.  Yungkajurla maniyi yangka panukari,
kujarnangkurla yungu jinjiwarnujurla yungka!"  Ngula
nyanungunyanujurla wangkaja:  "Karinganta lawa, lawa karna
nyina ngajuju."  Junga pina yanu ngamirninyanu, ngula
pinanyangu yukajarni pina piyakatinikirraju kurdunyanuju,
ngula nyangu ngamirninyanurluju.  Kari yangkaju ka palka
jumuku mani janyunguju, kari jintakari kanyanu yarda
payimani pamaju maniyirliji.  Ngulanyanu ngamirninyanurluju
purdanyangu, purdanyangunyanu langangkaju.
Jukurrapardukarilki nyanungujurla yarda yanurnu
kurdunanyanuju.  Payurnu yarda maniyikiji, kulakanpa nyina
yapa panukaripiya nganimpapiya, lawa."
Jukurrapardukarilkirla yanurnu yarda payurnu.  "Lawa.
Kularnangku yinyi, lawangka.  Pina yanta!  Kularnangku yinyi
palkajala.  Kulakanpa nyina yapa panukaripiya, lawa.  Yanta!
Punku, maju!"  "Kulakanpanyanu langangka yirrarni
nyuntulurlu warlaljaku yapaku.  Nyuntulurlu kanpanyanu
purdanyanyi nyuntulurlu jintangku miyaluju yungunpanyanu
pirdamani.  Nyuntu kanpa yangka Purlulpapiya nyinami.  Yali
kujanyanu purraja kuyu jintangka luwarninjarla.
Nyanungupiya kanpa nyina ngayarrka purlulpa yijala, nyuntuju
nyanungupiya kula kanpa nyinami.  Kula kanpanganpa
purdanyanyi nganimpalangu.  Nyuntulurlu kanpanyanu jalpingki
purdanyanyi.  Kala ngayi jalpilki nyinayayi jintalku.
Kujalu yilyanjangulu manu Purlupakariji ngurrangurluju.
Kapurnangku yilyanjangurlu mani nyuntulku."  Junga nyanungu
lanijarrijalkulpa kurntajarrijanyayirninyanu.  "Nyuntuju
yanta, jalpilki nyinaya, jalpingkinyanu jinamardakayi, nuwu
nganimpakurra parnkayarni.  Nyuntunyanurla warrkijarriya
maniyiki jalpi, majunpa nyuntuju."  Ngayi yilyanjangurlu
manu kurdunanyanuju.

KARTIRDIKIRLI
Kartirdiji ngulaju ka karri nyanungunyanungunyayirni.
Kajinpa palkajarri ngulaju kartirdiwangu ngulaju yikanpa
ngarni lampunumipa.  Kala kajinpa wirijarri manu mangarri
ngarninjaku rdirri yinyi, ngulaju kapupala jirramawiyi
kartirdiji pardimi witangku, ngulaju kajana mardarni
karlarlakari manu karlarlakari, ngulaju karlarlakari
kankarlu manu karlarlakari kanunju.  Kuja kalu nyampu
kartirdi pardimi ngulaju kalu kurduju tarnnga yulami manu
wingkijarri.  Nyampu ngulaju ka kanyi yulyurrpajarrku
jirramaku kartirdi panuku ngarntiji pardinjaku yurrurpu
jintangka ngulaju ka yalyi pardimiyijala, kartirdipatu
ngulaju kalu pardimi karlarlajarra karlarla manu jirrama.
Kajinpa wirilki nyina ngulaju ngulajukungku pardija
kartirdiji.  Nyampu murntupala kalu jarnkujarnku yirajarra
yirdikirli.  
1.  KAMPARRU KARTIRDI  
2.  YITIPI KULKURRU  (Malikikirlangupiya)
3.  YITIPI JARRA
4.  KANINJARRAPURDANGIRLI
Kamparruwarnupatu ngulaju
pajirninjaku manu tuurlngarninjaku purdangirliwarnu ngulaju
yurrparninjaku.  Ngaka marda ka nyurnujarri kartirdiji manu
ka pulyku murrumurru mani nyampuju kangku murrumurrumani
kuja ka miyi manu kuyu kartdirdiwana rdarrnganynguna manu ka
tarnnga majujarri ngalypurupiya ngulaju ka maju karri
kartirdikiji.  Kaji kartirdi murrumurrujarri ngulaju yanta
kartirdikirlangu nyanguwajikirra, Kajinpa yani
nyanguwajikirra ngulaju nyangka Jupurrula yungungku yirrarni
yirdi nyuntunyangu yungurla yinyi nyanguwaji
kartirdikirlanguku.  Nyanguwajirli kangku nyanyi lirra
nyuntunyungu mira kurlurlu nyuntunyangu.  Kartirdi nyurnu
manu rurrpakurlu kaju rurrpa wiri karri ngulaju murrumuru
pulykuwana jangka.  Ngulajangkaju kapungku pantirni
nyanguwajirli manjanjakarda manu jardaku.  Ngulajangkaju
yungu lakarnpinyi kartirdirla yangka pukulyu manu yangka linji
kaninjarninginti maru kartirdirla.  Ngulajangkaju ngarra
jutumani palyapiyarlu kapu kartirdiji ngurrjuyijala karri
manu kurta murrumurrujarri, kala kajilpa maju kartirdi
karriyarla ngulaju kala ka wilypimani kajipanpa kartirdi
mardakarla kartirdi murrumurruwangu ngulaju nyangka
nyanguwaji kala kanpa marda mardarni wita rdaku kartirdirla
yangka murrumurruwanguju, manu yungulpa ngurrjumantarla
wirijarrinjakujaku kala ka ngarrirni jija yungu yirrarni
pipangka, nyampurlu pipangku ngulaju kangku.  Nyanguwajirli
kangku ngarrirni yungulpanyanu kartirdi warrarda
parljiniyi.  Nyurruwiyi kalalunyanu pajurnu kartirdiji
yarlangku, ngarlajiyirli, manu ngarlkirdirli, ngulajangkaju
kalalunyanu marnangkulku panturnu kartirdiji.  Jalangu
yapangku kalu ngarni panu ngalypurupiya manu ngarlu
narlijarla.  Nyanguwaji ka wangka panungku kalu yapangku
mardarni kartirdi maju, kajinpanyanu parljirni kartirdi
tarnngangku ngulaju kapunpa mardarni kartirdi ngurrju manu
manjarnmanjarnpa.

NYANGKALU NYAMPU MANU JANGKA MANTALU PIPA KARIRLARLU
1.  Kartirdinyaka mardarni kurdu jalangu warurluju?
2.  Nyiya ka ngarni kurdu jalangu warnurluju?
3.  Nyarrpara ngurluwiyi ka wilypipardimi kartirdiji kanunjuwu
    kankarlu?
4.  Nyajangu ka kartirdi mardarni kuurlu wardingkinliji?
5.  Yirdili jana yungka kartirdi murntupalaku?
6.  Nyiyaku purdangirli warnu kartirdiji?
7.  Nyinaku purdangirli warnu kartirdiji?
8.  Nyiyarlu ka kartirdiji rurrpamani?
9.  Kajilpangku warnakurlkurlparlu nganjarla nyarrpa jarriyarlalpanpa?
10.  Nyarrparlu kalalu parljurnu kartirdi nyurruwiyiji?
11.  Nyarrparlu kanpanyanu parljirni kartirdi jalangurluju?


[[June Napanangka Granites, 17 & 23 March 1983]]

                            "QUEENIE"

Japujapu kuja kalu kijirni jurruwana katumparrarlu.  Kurdu jinta
ka karrimi kamparru japujapukurlu purturlu kuja-purda.
Ngulajangka kalu panu kurdukurdu karrimi purdangirli ngulajangka
ka japujapulku kijirni jurru-wana katumparra ngula ka kurdungku
jintangku wapirdi puuly-mardarnu ngulajangka ka purturlurla
wuruly-yirrarni. Ngulajangka kalurla kurdukurdu-kariji wangkami
"Nyurru" ngula kajana nyanyilki manu kajana yirdi-mani ngula ka
kurdu-kariji lawa wangkami yangkaju kuja ka lawa japujapuwangu
karrimi. Kajilpa kurdu-karirli japujapu palka mardakarla ngula
kajilpa jungarnirli yirdi-mantarla ngulaju kajikarla pina kijirni
japujapuju kurdu yangkakujuku kujaka karrimi kamparru tarnnga-
juku. Kala kajilpa kurdungku japujapu tarnngangku mardakarla
kajilpa-jana yangka panukari-jiki yirdi-mantarla kajika kurdu
yaliji kamparru-kurralku yani ngula kajika nyanungulku kamparruju
karrimi.

[[JANMARDAKURLU MANU JUKUJUKUKURLU MANU WARNAPARIKIRLI  Riddle]]

[[Written by Leonard Japanangka Granites, 24 July 1983, and typed by David Nash.  Tim Shopen tape-recorded a preliminary version.]]

Warnapariji jukujuku-pungu. Jukujukuju ngurlu-ngarnu.  Wati
nyampuju wirlinyi yanu. Ngula warnapari pirnkingka manu.
Ngulajangka, rdipijarla ngapangawurrpaku jukujukuku. Ngula manu,
yarda yanu ngulalpa, karrungka karlanjarla manu janmarda.
Purdangirlilpa ngapa wiri wantija, kujarla ngawarra jarnmanu
[[=jaarl-manu block the way -ML]], jukujuku warnapari manu
ngurlukurlulku.  Ngulalpa manngu-nyangulku, kulalpajana
marnkurrpaju kangkarla lawa, yikijangarralpa [[anyway]] ngapaju
wiri parnkaja.  Nyarrparlulpajana ngurrakurra mantarla
marnkurrpajuku.

Q: Nyarrparlu kajana jintakari jintakari ngurrakurra mani
ngurrjujuku ngarninjawangu?

A: Jukujukuwiyi ka kanyi.
[...]

Watingki kujarlu yirrarnu kujarlujana kangu [ngurrjukurra]
ngurrju ngurrakurra ngapangkaju ngawarrarla kamparruju
jukujukuwiyi yirrarnunjurnu. Ngulajangka yanurnu pina manu
warnaparilki kangu yirrarninjunu walyangka ngulapurujuku
jukujukuju manu pinarni kanguyijala kamparrukurra ngulangka
yirrarnu jukujuku. Ngurlulku manu kangu yirrarnunjunu.
Kamparrujulpa nyinaja warnapari manu ngurlulku. Yarda yanu,
jukujukulku manu ngulajangkalkujana kangu marnkurrpajuku
ngarninjawangu. Kaji yirrakarla kamparru yirrakarla jukujuku,
warnaparirli kapu pungkarla jukujukuju. Kajipala [nyinayarla]
ngunayarla jukujuku manu ngurlu kamparru, kapu ngurlu muku
nganjarla jukujukurlu.

[[END]]


[[Wakirti Warlpiri textlets  1985-86. Typed onto Osborne diskette by Jane Simpson.]]

Nyurruwiyi Maliki-jarra pala wurna yarnkajarni karlarra ngurlu tarnnga
pala yarnkajarni kakarrapurta, karrkarninjirni kapala nguru Minjinpa
kurra pinangu.  Nyampuju kapalangu yuwat-pakarni nguru Minjinpa
ngurlu, yapakari-jarra, wurnajangka-jarra.  Ngamarti-nyanu palangu
yarri parnkaja pajirninjaku. Jingijingi pala parnkaja lani Minjinpa
ngurluju kakarrampayi pala parnkaja Maliki-jarra-kurra (Alicurung
kurra).  Kuja palangu lani manu Minjinpa wartingirli, warna pala
tirri-yungurnu kakarrampayiji, yanu papala wurnturulku nguru
wita-wangurla, ngakakariji pala yanu Maliki-jarra-kurralku,
(Alicurung-kurralku).


Nyurruwiyilpa nyinaja wijipalka yurapiti, parlku nyanu-nyangurla
ngurrangka, walya punturlparirla.
Parra karirlaji yarnkajarra wijikirlki, papulanji kurlangu kurra
ngurra kurra.
Yurapitirli pangurnu taku pinjinga wijiki yinga yuka wajirrkiki,
papulanji kurlangurla papulurla.
Wijingi ka ngarni wajirrki, kariti papulanji kurlangu.
Yurapitirli ka kanyi wijingi kariti ngurra kurra.
Yurapitiji ka nguna jartarlku wiji jangkaji.  Nyampuju ka wanta
kankarlarra-rla ngunami.
Ngula yakarra partija jarta jangka.  Kariti jinta ngarnu.
Yurapitiji ka manyu-karri jitjanga kankarlani ngurra nyanu-nyangurla.
Ngula pina yukajarni ngurra nyanu-nyangu kurra, kariti jintakarirlki
ngarnu.
Yurapitirli ka yunparni jarta-kungarntirli.  Yunparnurlku kuja!
Witangku yurapitirli karna kariti martarni lirrangka.
 Witangku yurapitirli karna kariti martarni lirrangka.
 Witangku yurapitirli karna kariti martarni lirrangka.
 Pajurnu-rna, pajurnu-rna, pajurnu-rna.
 Muku ngarnu-rna.


[[Alice Nelson 17/10/85]]
       

     Warujarri

Warujarri-ji kujaka kuwarla wangkami kakarrarni, kurlarni, yatijarni
kapi karlarni, warujarrirla-ji ka liwiji jalyirrpa muku wanti walya
kurra kapi marna kapi watiya kiwiji jarrimi.


       

  Ngapa yiriyiri

Ngapa yiriyiri-ji ngula ka ngapa wanti munga kari, munga kari, kapi
parra kari, parra kari.  Ngapa kujaka wanti munga kari, munga kari
kapi parra kari, parra kari ngualji ka yajarni wajirrki, marna, watiya
kapi jintilyka, jurlaka-ku miyi ngarninjaku.


       

     Mijarrku

Mijarrku ngulaka ngalpangku pirriyarlu yirrarni kapi ka kirrapa kapi
warna yukami mangkajingi ngulyangka, partangarra ku wirrkartu ku.
Ngaka ka turlpartimi ngula ka ngapa wiri wantimi nganayi, pirlpa
parnta.  Kapi yapa kapi kuyu karlipa ngunami wantangka mijarrkurlaji.


       

     Wantangka

Wantangkaji karlipa yukami yama kurraji mungalyurru-juku.  Nyinami
karlipa tarnga-juku yamangka-juku.  Yama-ngurlu-ju karlipa ngaka wanta
yukanya partimi.  Kapi kuja karlipa wantangka yani purtu-wangu
wirlaji-ji ngalpangu jankami walyangku-ju.  Kapi ka ngalpangu mukarni
mani ngayurrurlu.


[[ Gwen Brown' texts]]

Nyampuju ngularnarlu yanu Pawurinjikirra yanurnarlui
Karntulpangurlu Kunayungkukurra.

Nyampunyalpa karrija pulka Jakamarra kurtukurtu parnta puwangka,
puwa nyampuju ngulalu yirrarnu ngulalparnarlu nyinaja Karntulparlawi,
manu nganpangu Jungarayi kapi Jupururlangku nyanjaku puwaku.

3.  Nyampuju ngulalparlu nyinaja walpali kapi ngulalparlu yirrarnu
yuwarli yapa kurlangurla ngurungka.

4.  Ngulajangkarnarlu yanu Pantaparikurra. Milkiyirrarnularla
Jungarayi kapi Jupururlaku watiya ngulalpa ngunaja puwawi.

5.  Nyampunyalparnarlu parnkaja Jungarayi kurlangu parnta kapi
Jupururla kurlangu parnta.

6.  Ngulajangkarnarlu yanu Ngapa-milarnukurra.  Nyampinyalparla milki
yungu ngulya Jupururlaku.

7.  Jungarayi ka karrimi Karlimpila kapi Jupururlangkulpa nyangu
ngulya karlampi ngulajangka warlulkulu jarramanu.

[[Gwen Brown - Yinarlingki]]

Wawirri yati jana yanu panu kariki kalyartiki wangkajajana: Wurnturu
ngurlu yatirla pina nyangu yinalingkiki kapi marnalkurlpa ngarnu
ngulajangka yati jarta wantija.  Yinalingki yatilpa purlu warnalku
kiripi yanu.

YIMI YIRRARNU NANCY NUNGARRAYIRLI

Kinki kala nyinaja yangarlu ngatinyanu-wangu manu jajinyanu-wangu
manu kala nyinaja pirnkingka wiringka.  Kinki kala nyinaja
yarnunjuku miyalu manu milpa rdakulpa manu mirdiji wita manu
ramarra palka.  Lawa kala nyinaja yapangku pinapina-maninja-wangu
wirlinyikiji.

Ngulajangkaju yapalku-jana nyangu manu yapajulurla wangkaja
"Nyarrpara kanpa yani?"  "Wirlinyi karna yani.  Yantarnili
yungunkujulu pina-mani wirlinyiki. Yanirni karna nyurrula-wana
mayi?"  Jungajuku yapapatujulurla wangkaja "Yuwayi yantarni
yungurlipa warru yani wirlinyi."  Ngulajangkajulu kinkiji
pinapina-manulku wirlinyiki yapangkuju manu kalalurla
milki-yirrarnu wardapi-kirlangu ngulya walyangka.

Ngulajangkaju kinkingkiji nyangu rurrpa witapardu ngularla
karlaja manu yapapatujulurla yinka ngarlarrija.  "Kula ngula
wardapi-kirlangu ngulya lawa, wita ngulaju."

Ngulajangkaju kinkingkiji yitaki-manulku wardapi-kirlangu jamana
walyawana ngulya-karikirra.  Kinkiji wangkaja "Yali mayi
ngulyaju?" Yapajulu wangkaja "Yuwayi." Kinkiji wangkaja
"Nyarrpara-wanarnarla karlami?"  Yapajulu wangkaja "Yali- wanarla
karlaya manu pantikarla warru ngulyaku."

Ngulajangkaju kinkingki warrulparla panturnu wurnturu nyayirni.
Yapajulurla wangkaja "Lawa wurnturu nyayirni kanparla pantirni.
Yantarni nyampu-wanarla pantika yungunparla kutu warru pantirni
nyampu-wana ngulyakuju."

Ngulajangkaju kinkingkijilparla karlaja wardapiki manu ngula
karlajarla karlangukurlurlu manu walyajulparla tirnngi-nyinaja
ngulyangka manu yapajulpalu wangkaja "Walya ngulanyanurla jurnta-
kijika yungunparla karlami."

Ngulajangkaju ngirntingirlilki wilpimanu ngulalpa mardarnu
rdakangku. " Wara! Nyarrpa-jarri karna nyampukurluju?"  "Pakaka
watiyakurra!"

Ngulajangkaju kuna-manulurla wardapikiji, warlulkulu yarrpurnu
purranjaku- ngarntilki.  Ngulalpa warlungkalku jankaja wardapiji.
Ngulalu wilypimanu ngarninjaku- ngarntilki.

Kinkijilpa pinalku nyinaja wirlinyikiji manu kala yanu yangarlu
wardapikiji pinjakulku .

                NGULAJUKU


JARRARDAKURLU

     Nyurruwiyi kalalpa ngapa wiri parnkaja yapakurlangurla.
Panukari yapa, ngulajulpalu nyinaja yatijarra; manu panukari
yapa, ngulajulpalu nyinaja kirrikarirla.  Ngulalpa parnkaja
ngawarra kulkurru-jarra.

     Wati jinta, yatijarrawardingki, yanu wirlinyi.  Mardukuja
kirrikariwardingki yanurnu.  Ngulajangka, rdipijapalanyanu
pirlijarrarla.  Ngawarralpa parnkaja kulkurrujarra.

     Watingki yirdingki Kapakamilinirli japurnu mardukuja
Paminkalarna:
"Nyinaminpa ngajuparnta?"
Paminkalarna wangkaja:
"Yuwayi, kapirna nyina nyuntuparnta."

     Jungajuku watingki yajarnu mardukuja.
"Yanirli ngapakurra yapakujaku."

     Jungajukupala yanu ngapakurra.  Ngulajangka, ngunajapala karrungka.

     Yapangku lawa-nyangulujana ngurrakarirli manu ngurrakarirli.
Pirlingkapala yanu yitaki-maninjakujaku.  Kala rdipijalujana
watipatu pirnkingka ngunanjakurra.  Kangulujana jarnku.
Jurnarrpakurlurlulujana yajarnunjunu ngurrakurra.
Ngarrurnulujana:
"Yampiyapalanyanu!"

     Wati Kapakamilini, wuruly-wangkajarla mardukujaku.
"Paminkalarna, jalangu kutukari, julyurlpawana karli yani
wurulypa.  Manu karli yani pirlkikirra."

     Jungajuku kutukari-jarrija.  Wati Kapakamilini manu
mardukuja Paminkalarna, rdipijapalanyanu ngapangka.  Yanupala
ngapangka kulkurrujarra.

     Yatijarrawardingki watipatu, marna wiringka
kanunjumparralpalu wuruly-nyinaja.  Jungajuku wapal-luwarnulujana
kurlardarlu ngapakurra.  Wati Kapakamilini manu mardukuja
Paminkalarna, ngapangkapala yukaja kanunju.

     Jarlji panungkulpajana nyangu wati manu mardukuja.  Jarlji
panulujana mari-jarrija.  Manulu yulaja.  Panukari jarljiji,
ngulajulpalu yulaja pirlikarirla:
"Kapakamilini!  Kapakamilini!"
Jintakarirla pirlingka, ngulajulpalu yulaja jarlji panukariji
kuja:
"Paminkalarna!  Paminkalarna!"


WATI MANU NYANUNGUNYANGU WARNAPARIPATU

      Yirri-puraja manu yirrarnu Helen Morton Napurrurlarlu

     Nyurruwiyi kala wati jinta nyinaja jukurrpawarnu
pirawardingki.  Kala kankarlarra ngunaja pirlingka.  Kalanyanu
mardarnu marnkurrpa warnapari.  Marlpaju kalalu nyanungunyanguju
malikipatu nyinaja marlu-pungu.

     Wirlinyiwarnulpalu nyinaja yapa manu warnaparipatu
parrapatuwarnu.  Kuja yanurnu pina nyanungunyangukurra
ngurrakurra, ngulaju ngarnu kuyu marlu kujalurla warnaparirli
yirra-pungu.  Kalalu mapirrirli ngarnu.  Ngarninjarla watiji
pirdaparnta ngunanjunu pirlingka kankarlu.  Tarnngajuku warnpa-
jarrija.

     Kala nyanungunyangu warnparipatu, ngulaju wardinyilkilpalu
manyu-karrija.  Yajarnulunyanu warnaparipaturlu jardakujaku.
Watikijilirla jurnta yanu wurnturu manyu-pinjaku.

     Jungajuku yurdingirlili warnaparipatu yanu kaninjarrakari
pirliwana manyu-karrinjaku wirrikirra.  Tarnngalpalunyanu manyu-
pungu.  Walyalpalu yarlu-pungu, manulpalunyanu laljurnu manu
wajili-pungu yarlungka.  Pangurnulu rdaku.  Watiya manu
marnalpalu muku luurl-pungu.

     Wati yakarra-pardija.  Purlajajana nyanungunyanguku
warnapariki.  Kujalurla warnaparipatu parnkaja, nyangujana
kujalpalu manyu-karrija.

     Jalangu-jalangurluju kalu palka nyanyi pirli kujalpa ngunaja
watiji.  Manu kalu nyanyi walya kujalpalu manyu-karrija
warnapariji yarlungka.  Muluwurrulku kajana marlaja ngunami
warnaparikiji.



NGAWARRAKURLU

     Yirri-puraja manu yirrarnu Nancy Oldfield Napurrurlarlu

     Yapapatu kalu nyinami kirringka karrungka wiringka.
Purlka ka jarda ngunami yujukurla mungangka, ngulajangka purlkaju
jukurrpa ngunaja ngapa wirikirli ngulajana kangu panu yapa.

     Parra pardijalku.  Purlkangkujunyanu nalija manu miyi
purraja.  Ngarninjarlajana yanu ngarrirninjaku yapa yipiljiki
ngawarrakujaku.

     Yamparru, kajanyanukurla yanu.  Wangkajarla,
"Jukurrparlurna nyangu jalangurlu mungangkarlu.  Ngapa wiri kapu
yanirni.  Yantalu karrungurlu pintinyarrakurra."
"Lawa, ngapawangurla karnalu nyina mangkurduwangurla."
Kula purda-nyangu kajanyanurlu.

     Ngulajangka, yuntalnyanukurla yanu.  Wangkajarla,
"Jukurrparlurna nyangu jalangurlu mungangkarlu.  Ngapa wiri kapu
yanirni."
"Lawa, ngapawangurla karnalu nyina mangkurduwangurla."
Kula purda-nyangu yuntalnyanurlu.

     Ngulajangka, kukurnunyanukurla yanu.  Wangkajarla,
"Jukurrparlurna nyangu jalangurlu mungangkarlu.  Ngapa wiri kapu
yanirni."
"Lawa, ngapawangurla karnalu nyina mangkurduwangurla."
Kula purda-nyangu kukurnunyanurlu.

     Ngulajangka, ngawurrunyanukurla yanu.  Wangkajarla,
"Jukurrparlurna nyangu jalangurlu mungangkarlu.  Ngapa wiri kapu
yanirni."
"Lawa, ngapawangurla karnalu nyina mangkurduwangurla."
Kula purda-nyangu ngawurrunyanurluju.

     Ngulajangka, purlkaparduju yanu pina ngurrakurra
murlarrpanyayirni.  Yapangku jintangku nyangu purlkapardu
nyinanjakurra murlarrpa.
"Nyiyajangka kanpa nyina murlarrpa?"
Purlka wangkaja,
"Jukurrparlurna nyangu jalangurlu mungangkarlu.
Ngapa wiri kapu yanirni.  Ngajunyangupaturlu kurdungku kulajulu
purda-nyangu -- lawa."

     Ngulajangka munga-jarrijalku.  Ngunajalkulpalu jarda
karrungkajuku.  Kujalpalu waparlku ngunaja, ngapangku mangkurdu
kuju-kujurnu mungangkarlujuku.  Ngapa wirilki wantija wurnturu.
Ngulajangkajana ngawarra jangkardurnu yanurnu.  Putajana kangu
yapa.  Miyi manu jurnarrpajana kangu jurnta ngapangkuju.

     Mungalyurru yapa yangka kuja nyangu purlka nyinanjakurra
murlarrpa, pina yanurnu nyanjaku.  Kulajana nyangu yapa
karrungka.  Ngulajangka nyangu yulyurdu pintinyarrarla.
Purlkangku karla yimi ngarrirni kujajana jurnta kangu miyi manu
nyiyakantikanti ngawarrarlu.  Yapapatulpalu yulaja mari
jurnarrpangurlu.

     Jungajukulpa wangkaja purlkaju, ngula nyangu jukurrpa --
wiyarrpa.



MARILPIKIRLI

[[Transcription by Tess Napaljarri Ross of story about Moon Dreaming recorded by Jack Jakamarra Ross, Yuendumu 1987.]]

     Marilpiji kujalpa nyinaja Yurrkururla ngula yatijarra,
manngu-nyangu -- yarlukuru wirikirrajana purda-nyangu.
"Ngayirnajana purda-nyanyi nyampu."
     Junga yarnkajarra, ngula purda-nyangu purlkapardulku kujalpa
pakarnu watiya warlkurrukurlurlu.  Nyanunguju, nyinajalpa
warlkurruwangu, lawa.  Ngula yanulku yatijarrapurda.  Nyanjarla,
kiripi-kangulpa.  Karrinja-pardinjarla yanulku yatijarra.
Rdipijarla purlkaku kujalpa pakarnu watiya.
     "Ngayirnajana yani nyampu yatijarra kujaka tarla-jirrirni."
     Purda-purda-yanurla purlkakariyinyanuku.
     "Yuwa!  Nyarrparajangka?"
     "Nyampurna."
     "Ngarirna yanurnu jalangu nyanjaku.  Yirna yani nyampu.
Ngayirna yanurnu yirna wita nyanjarni-yani nyampu pama jurlarda.
Kanyiwiyirna jalangu tarnngawangurlu nyampu warlkurru."
     Junga yungurla warlkurruju.  Yarnkajarra, ngulalpa
Pirangkuju kurntilypa nyanjarra yanu warirr-warirrparlu.
     "Yalirliji kaju kurntilypa nyanjarra yani.
Nyiyakungarntirli?   Kari wajirli yarnkajarra."
     Ngula purlkaju wajirliyijala parnkaja purdangirliwana.
Warlkurrurla jurnta kangu Pirangkuju.  Ngula wajirli-pungu,
wajirli-pungu.  Jutu-pungu purlkangkuju.  Mata-jarrija.  Ngula
pirri-manu.  Puta parnkaja.
     Nyurru wurulypa kangu.  Jurnta kangurla wiyarrpaku.
Yanurralpa, ngularla rdipija watiki karntakurluku.
     Yanurnulpa kalkurnupurda.  Jangala manu Nampijinpalpapala
yanu jarrardakurlu.  Marilpiji wangkaja: "Yuwa!  Nyarrparakurra
kanpa yani.  Kala yalumpuwiyi karnta, yirnangku mardarni,
pirlaali.  Jalanguwiyi ngayi tarnngawangu."  Kurnta-jarrijarla
Jangalapulku.  Jurnta mardarnulparla.  Jurnta ngarnulparlajinta
nyanungurlajuku kutu.  Ngula yanupala.
     Nyanunguju yanu kamparru.  Yajiki-jarrijalpa, ngulalpa
nyinaja yarda yalilkijala kamparru, ngulalparla pangurnu nganta
ngulyangka kuyuku walpajirriki.
     Nyanungujarraju, yanurnulpapala kulanganta lawangkajuku.
Kala yalumpukulalpa yarrkayi-jarrija Piraju, ngulalpa
mirlarlpalku yanu.  Yalilkijalalpa nyinaja kamparru, ngula
yanurralpapala.  Piraju, nyinajalpa kulanganta yapakari, kala
nyanungu, ngula pangu-pangurnulparla warlpajirriki nganta ngulya.
     "Yuwa!  Nyarrparajangka?"
     "Nyampu karna yani lani yapakujaku manu kulukujaku."
     "Yirna kanyi ngayi jalanguwiyi pirlaali."
     "Lawa, lawa, yaruju yirna yani kutungkalku."
     Yapa yangkajulpalu kutulku yanurnu.  Warru yanu
jangkardulurla, ngulangkajukulujana panturnu wiyarrpajarra,
ngulangkujukulpapalangu wartardi-manu Pirangku.  Ngulakurralujana
rdipija manu pungulujana.  Milyingka-yirrarnulujana wingkipanu
nyanunguju.
     Yapapatuju, pina kulpajalu.  Kala Marilpiji ngula yarrkayi-
jarrinjarla yanulku karlarra.  Yanu Ngarnkawana kurlirralku
kurlarninyarra pirlikiji.  Ngulajana pajurnu wanukurdu, pama
wiri-wiri kujaka nyina yintirdirla.  Ngula panu pajurnu,
kulpajalku.  Warurnujana marnangka.
     Rdipijajana malikiki panuku yamakurra, ngulalpalu ngunaja.
Pakal-jurrurnulu Piraju.  Pungu warrulpalu.  Parnkaja waakarra-
waakarra, ngula warrkarnu.  Yurdingkalpa nyinaja watiyarla.
Milki-yirrarnulpajana wirliya, jiliwirri-manulpajana.
     "Mpa!  Ngipi, pajikaju wirliya.  Kuja!  Kajikanpaju pajirni
wapanjaku manu murrumurrurla."
     Ngulalpajana rdakalku yungu.
     "Kuja kalakanpaju rdakapardu pinyi."
     Ngulajana yunparnu Pirangkuju malikiji.  Jarda-jarrijalu.
Ngulapuru jitinjarla yanu.  Waninjawanajuku yajiki jitija, manu
wurulypa yanu.   Wurnturungurlulkulpajana wangkajarni pina.
Malikirliji, purda-nyangulu yarda.  Pakal-jurrurnulu
panujarlurlu, ngula yarda warrkarnu watiyarlaju.
     Ngulajangkaju, yarda yunparnujana.  Yanulku Piirlpawana
yatujumparra.  Ngapa ngarnurra.  Pardija.  Yankirrirla
kakarrarnilkilpa wapaja kutulku, ngulangkalu jutu-pungu
malikirliji.  Malikirliji yukayirlilki warlkurrpawangurlulku puta
puraja.  Nyanunguju yanu yalumpujuku yajiki jitinjarla
ngurrakurra.  Ngunaja karrungka.  Ngula yanu karruwanalku,
tarnngalkujukulpa yaninjarra-yanu.  Yarrukuwana yanurra
kulkurrujarra pirli wiriwana kulpanja-yanu.  Jupu-karrija.  Maju-
jarrijanyanu, manngu-nyangu.
     "Karlarralkurna yani nyampurla."
     Kulpaja karlarra, kuja yarnkajarni nyanungu ngurrangurlu.
Yanu ngurrakurra, ngunaja.  Yakarra-pardija.  Kurlirra yanu
karrukurra.  Ngula kiripilkilpa warru wapaja karruwanaju.
Yurrkururla kutulku, kurlarnilpa wapaja, pina yanurnu jurlardaku.
Ngulalparla warrurnu kiripirlilki karruwanarlu jurlardakuju.
Kala wurrangkulpa jawirri-nyangu watiyaju jurlardakurluju.
Nyanunguwanalpa yanurra kanunjumparra kiripi.  Ngula parlu-
pungulku.  Warlkurru jungarni-manu.  Rdirri-yungu pakarninjaku.
     Kala kamparruwiyi, ngulajulpa warlka wirriri-wapaja,
ngayilpa wurrangku nyangu.  Rdirri-yungulku.  Pakarnu, pakarnu,
pakarnu, pakarnu, yawirr-pakarnu.  Marlajarla wantija kurlirra-
yatijarrapurda.  Larra-manu.  Yarda pakarnu ngunanjakurralku.
Pakarnu, pakarnu, pakarninja-yanu kaninjarra.  Wakirdikirra
larra-pakarnu.
     Manujana jurlardaju.  Yirrarnujana jurruju ngula yirrarnu
karlarrapurda.  Kala yarlkurrnguju, ngulajujana yirrarnu
yatijarrapurda.  Ngula nyanungu warru karrkaja yatujumparra
wirliya.  Kulpaja ngulawananya ngawarrapiyaju yarlkurrnguju.
Kala jurru, ngulaju yirrarnu yalumpurlajuku, kujalpa ngunaja
ngurrangka.
     Ngulawarnuju, marlaja nyangulpanyanu.  Warlkurru yali yangka
purlkakurlangu, ngulaju kangunyanu.  Kulpajalku ngurrakurra.
yalingirli yangka karrungurlu.  Ngulaju yajiki-jarrija.  Ngaka
palka-jarrija.
     Yurrkururla ngurra nyanungunyangurla, ngulangkajuku yukaja
tarnngalku kujalpa yajiki-jarrija, ngulaju  yangka kujaka pira
lawarra nyina, kujakarlipa nyanyi, ngulapiya yanu warru, manu
yukajalku.  Kala jurru yangka kuja yirrarnu, ngulaju pirli-
jarrijalku.  Nyanungu pira-jarrijalku, manu yukaja pirnkingkalku
tarnngajuku Yurrkururla -- nyampu yatijarra Kakutuwurla,
yuwarrarlajuku.
     Kala jalangu kajinpa yani, pirlirla kijika Pirakuju.
Kapingki kuyu yinyi.  Kala kajinpa pirli kijirninjawangu yani,
ngulaju kuyuwangu lawa, kulangku yinyi.  Ngulajuku ka nyina
piraju yapajangka.  Pira-jarrijalku.  Ngulajuku.

Lajamanurla, 3/6/87

Nyampurna pina yirrarnu yimi Jakamarrakurlangu, yangka pirakurlu.
Kay-jarrarlu-rlujarra jungarni-mani pipa yangka kujangku nyuntuku
Napaljarriki, Napurrukupalanguku kangurra pina Yurntumukurra
kapirdipurajirli, Kayingkiji.  Ngurrjukarrikarri marda ka
nyampuju karri.  Tapewangurla, kurduwangurla karna nyampurla
nyina.  Ngulajangka kulalparna yarda purda-nyangkarla Jakamarra
lirranyayirni, yangka kujanganpa yirri-puraja piraju.  Miyimiyi-
nyangka nyampu nyuntulurlu, ngurrju marda, ngurrjuwangu marda
kajikanpa nyanyi.

Ngulajuku.

Nyampuju Napaljarrikirlangu.


[[YUENDUMU FACILITIES]]

TV Yurntumuwardingkikirli

TV Yurntumuwardingkikirli karnalu yirrarni kardu-maninjarla.
Manu karnalujana milki-yirrarni ngurra nyampuwardingkiki
jurrkungka.   Yartuwaji karnalu kardu-maninjarla yirrarni
purlapakurlu, yawulyukurlu, wirlinyikirli, manyukurlu manu
ngurrakariwardingki kujakalu yanirni wangkanjaku, karnalu kardu-
mani.

Nyurnukurlu

Kujakarnalu yirrarni yartuwajirla yapa nyurnukurlu, ngulaju
karnalu yirrarni wurulypa nyanjawangu tarnngajuku.  Ngaka karnalu
nyanyi, kaji kurdungurlu wangkami milki-yirrarninjaku.
Kulalparnalujana milki-yirrakarla yapakariwatiki nguru nyampurla.

TV-kirli

Kujakarnalu kardu-mani nguru nyampurla, Yurntumurla, manu nguru
warlaljarla, ngulaju kalu nyanyi kamparrurluju kujaka yartuwaji
ngurrju-mani majukujaku, kajilpa maju-jarriyarla yartuwaji,
yungulpa witakari-witakari jinta-mantarla.  Kujakapala yartuwaji
ngurrju-mani, ngula kapalanyanu wangkami nyarrpara yartuwaji
ngurrju.  Ngulajangka kapala yirrarni yartuwajirla ngurrjulkuju.
Manu yapangkulku kalu nyanyi nguru nyampuwardingkirli.

Ngurukurlu

Kujakarnalu ngurukarikirra yani yartuwajikirli, kalunganpa nguru
warlaljarlu milki-kanyi, nguru milki-yirrarninjaku yartuwajirla.
Manu kalunganpa jukurrpa yimi-ngarrirni yartuwajirla nguru
warlaljakurlu nyanungukupalangukurlangurla yupapatuwarnu.

Kuruwarrikirli

Kujakalu kuruwarri pantirni nyanungunyangu jukurrpa nyurruwarnu,
kujalpalu nyinaja yupapatuwarnu, nyurruwiyi, ngulalpalunyanu
mardarnu jukurrpa kirdanyanukurlangu, warringiyinyanukurlangu,
jajanyanukurlangu, jamirdinyanukurlangu, ngamirninyanukurlangu.
Ngulajulpalunyanu yirrarnu nguru warlalja, yapakariwangu, ngurra
jurrku.  Kujakalu kuruwarri kijirni, ngulaju kalu warlalja
kijirni manu kalu yunparni jukurrpa nyurruwarnu yartuwajirla
yapakari liji-yirrarninjawangu.



YANKIRRI PUTU JIRRAMA-KURLU

Warlpirikirra-manu Helen Napurrurlarlu KALAYAKU PUUTA KUTJARRA


Yankirri yanu wirlinyi.  Ngularla rdipija putu jirramaku.

Nyanjarla yukaja putungkaju.  Ngula yanulku putu jirrama-
kurlulkuju.

Yanu.  Ngula rdakungka, jurntarla yalyi-yanu putu jintakariji.
Maninjarla, pina yukaja putu yangkangkaju.

Parnkaja warrulpa putu-kurlu.  Ngularla warna yinka ngarlarrija,
manu ngarrurnu: "Nyuntu warungka!  Yapa-kurlangurla putungkanpa
yukaja.  Yapa mayi nyuntuju?"

Kurnta-jarrija yankirriji.  Puta rurruny-pungu putuju.
Lawa-juku.

Parnkaja warrulpa putu-kurlu- juku.  Ngularla japurta yinka
ngarlarrija, manu ngarrurnu: "Nyuntu warungka!  Yapa-kurlangurla
putungkanpa yukaja.  Yapa mayi nyuntuju?"

Kurnta-jarrija yankirriji.  Puta rurruny-pungu putuju.  Lawa-juku.

Parnkaja warrulpa putu-kurlu- juku.  Ngularla
marlu yinka ngarlarrija, manu ngarrurnu: "Nyuntu warungka!
Yapa-kurlangurla putungkanpa yukaja.  Yapa mayi nyuntuju?"

Kurnta-jarrija yankirriji.  Puta rurruny-pungu putuju.
Lawa-juku.

Parnkaja.  Ngula rdakungka wantija.  Rurruny-yanu putu- jarraju.

Wardinyilki parnkaja jamanaju.  Yampijalku putu-jarraju.

Ngulajuku


WATI KULU-WITA-WANGU-KURLU

[[16/9/87 first typed draft to be read by Warlpiri people and corrected if necessary.  Can be reprinted in any format]]

         Warlpirirli yirrarnu Helen Morton Napurrurlarlu

     Watilpa kulu-wita-wangu nyinaja.  Wati kujalpa kuluku
nyanungu-nyayirni nyinaja, kala-jana wati-kari-wati-kari pakarnu,
manu wiri-rlangu wati nyanungu-piya-wangu.

     Nguru-kari-nguru-kari kala yanu.  Kala-jana kuluku-kuluku-
manu yapa manu kardiya.  Kala-jana jajaly-pungu manu turlkaja
kuluku-purdarlu.  Kulalu nyarrparlu pina ngarrikarla.  Kala-jana
tarnnga pakarnu.

     Ngula-jangka, yanu tawunu-kurra.  Pama ngarnu.  Pama
ngarninjarla, wangkajarla wati jintaku, kirrirdiki, yatijarra-
wardingkiki.  Nyanungurlu tardu-pardurlu kulu-wita-wangurlu,
ngulaju pinjarla yirrarnulpa wati kirrirdiji.

     Wati yatijarra-wardingkiki-purdangka, ngulaju marnkurrpa,
karrijalpalu.  Nyangulpalu wurrangku.  Kujalu nyangu nyanunguku-
purdangka pakarninja-kurra, manurnulu yardayarda yanjilypiri-
piya.

     Mirrimirri-jarrijalu.  Ngayili tarnnga larra-pakarnu jurru.
Kapili tarnnga-jala pakakarla.

     Wijipitili-kirra-manulu.  Tarnngalpa nyinaja yulyurrpu-
patuku.  Larra-larra-pajurnulpalu mirdiji.  Lawa-juku, wapanja-
wangulpa nyinaja.


PARLPIRRPAKU NYANUNGU-NYANUNGU

[[16/9/87 First typed draft -- to be read by other Warlpiri people and corrected if necessary.  Can be reprinted in any format]]

         Warlpirirli yirrarnu Helen Morton Napurrurlarlu

     Watilpa nyanungu-nyanungu parlpirrpaku nyinaja.  Kala
nyanungurlu nyanungu-kurra-manu panu-nyayirni maniyi.

     Wati nyanungurlu, mardarnulpa wita muntiyi, jurru puluku-
piya-jangka, pirli-jangka.  Murnma-puru parlpirrpa-puru kala-
nyanu nyinypa-manu rdaka.  Maparnu kala-nyanu muntiyirli.  Kanja-
yanu kala kanunjumparra.

     Kala karntaku-purda-jarrija.  Wangkajarla nyanunguku
lamparranyanuku.
     "Kajilparnangku yungkarla ngaju-nyangu kanangka, kajikanpaju
ngulaju yinyi muntiyi."

     Ngula-jangka, watiji wangkaja.
     "Ngaka karnangku yinyi, kajilparna karnta-kurlu nyinayarla."

     Watijilpa tarnnga-juku parlpirraparla manyu-karrija.
Maniyiji panuju nyanungu-kurra-manu.  Panuju maniyiji kalarla
yungu lamparra-nyanuku.

     Parrakarirla, wangkajarla lamparra-nyanu.
     "Lawarna maniyikiji.  Mardakangku!  Yungkaju yangka muntiyi
jurru puluku-piya-kurlangu."  Lawa-juku, yinja-wangu.

     Ngula-jangka lawalku wajawaja-manulku maniyiji
parlpirrparla.  Lawa-nyayirni.  Muku yirrarnu.  Putalpa nyanungu-
kurra-manu maniyiji, lawa-juku.

     Ngula-jangka, yungurla muntiyiji nyanunguku lamparraku.
Lawa.  Ngayi milya-pungu yaliji muntiyiji punkulku.  Kujurnu
rdaku-kurra julyurlpa-kurra tarnngajuku.




JARRARDA-KURLU

[[16/9/87 first typed draft to be read by Warlpiri people and corrected if necessary.   Can be reprinted any format]]


         Warlpirirli yirrarnu Helen Morton Napurrurlarlu

     Watingki karnta jarrardarlu kangu purlka-pardu-kurlangu,
Lajamanu-wardingki.

     Purlka-patu, pirdangirli yanulurla.  Lawa-juku.

     Watingki kangu karntaju yatijarra Karakurra, wurnturu-
nyayirni.  Tarnngalpalangu kirri karrija.

     Ngula-jangkapala yanu Yurntumu-kurralku nyanungu-jarraju --
wati manu karnta.  Yurntumurlaju, kurdulpala mardarnu rdakapala.

     Wati yaliji, yanu manyu-wana Lajamanu-kurra panu-kari-kirli
wati Yurntumu-wardingki-patu-kurlu.  Purlka-purlka-paturlu,
Lajamanurla, milya-pungulu yaliji wati-parduju.

     Ngula-jangkalu-jana ngarrurnu japu-wardingki-patu purlka-
paturluju.
"Lawa, yinja-wangu yaliki mutukayiki Yurntumu-wardingkiki
pituluku!  Lawa, ngayi."

     Puurl-mardarnulkulu yaliji wati-pardu.  Kangulu.  Manulu
panturnu wanarri.  Lawalku, putalpa wapaja.

     Ngula-jangka, yanu pina nyanungu-parnta-kurra, manu
nyanungu-nyangu-kurra kurdu-patu-kurra.

     Yangka purlka-pardu, Lajamanurla palijalku.

                            Ngulajuku


 NYINNGAKURLU

     Nyurruwiyi, nyinngalpa karrija.  Ngulajangka watiya, marna,
ngulaju linji-jarrijalu.  Nyinngangkurla ruwarri-manu
Warlpirikirlangurla walyangka Warlarlawana.  Karru, marliri, warnirri,
mulju liirlpari- jarrija.  Manu parrakari-parrakari, wantajulpa
yurrupupu-jarrinja-yanu.

     Ngulajangka, jurdulku yarnkaja -- mayawunpa.
Wiri-jarrinja-yanulkulpa.  Ngulajangka yunparlara-jarrijalku.
Jintangkalku yanurra wirilki.  Wawi- pinja-yanurra, manu yarlarangka-
maninja-yanurra walya.  Kala marlu, manu kuyu panukari, ngulajulu
pardijarra warrirninjaku ngapaku.  Kula kuyumarrirlangurlu palka-manu
kuyu, lawanyayirni, yurrupupurla.

     Kala yali ngalyarrparla, nyinajalpalu yapa Warlpiripatu.
Yapangkulpalurla puta manngu-nyangu yali nyinngaku.  Yalumpurla,
jintalpa nyinaja purlkapardu ngangkayikirli, pampa jintapurdanji
milpaju.  Ngulaju purlkanyayirni, ngulalparla ngangkariji jurnta
yaninja-yanu.  Wajamparlulpajana nyangu nyanungunyangu yapa.
Palijalpalu purrakulku ngapawangurla.

     Jukurra pardinjarla mungalyurrulku, purlkangkuju, wayi-
purrurnujana nyanungunyangu kujalparla ngunaja.  Ngula yarnkajarralku
nyanungunyangukurralku maralypikirra.  Rarra-rarralkulpa wapanja-yanu
matanyayirni yarluwana nyinngawana.  Kulalu nyanyilki yapapaturluju.

     Nyanungunyangu yakujujangkaju, wilypi-manujana rdakapala
yartarnarri kardirripatu mirilpari pirliji.  Ngulajana yirrarnu warru
nyanunguwana, manu rdirri-yungu yunparninjakulku.  Karlijarra
jirramakurlulpa yilpinjiji ngarnuru-karrija nyurruwiyiwarnu.

     Ngula purlkangkuju, yunparnulkulpa jirramaku parrakuju.
Ngulawarnurlaju, kamparruju mangkurduju jintawiyi kujurnu.
Ngulanyanurla yuntuly-pungurnu panungkulku mangkurdurlu.  Mangkurdu,
yanurnulpa warriri-warririlki.

     Yapangkuju, nyangulkulpalu mangkurduju manu milya-pungulkulpalu
kapi wantimilki.  Nganturnulkulpalunyanu yujukuju.  Ngulajangka
ngapalku walyi-wantija.

     Wurrangkujukulpa purlkangkuju yunparninja-yanu.  Ngulajangka,
ngapajulpa yiriyiri-wantijalku.  Pirrjirdi-jarrijalku manu pirrjirdi-
jarrijalku.  Ngula yalaraka-manu marlirikari-marlirikari,
warnirrikari- warnirrikari, manu karru.  Ngulajangka, ngapawarnurla,
watiya manu marna, pardijalkulpa pina.

     Ngulajangka, yapa nyanungunyangu yipiljipaturlu, ngulajulpalurla
warrurnulku warru purlkapardukuju.  Kulalu palka-manu -- lawa.
Ngulawarnuju, yapangkujulpalu manngu- nyangu, kulanganta ngawarrarlu
kaji kangurra.  Yapajulurla yulanjakulku rdiil-yirrarnu.  Manulu
yururrijarra yungulu ngurrakarirlalku nyina.

     Kala junga maralypi, ngulaju karrimi ka ngulaju
purlkapardukurluju.  Ngulajangkaju, purruparnta-jarrijalku -- ngulaka
milyingka yikilyi-pardimi walyangka.  Manu rdakapala pirli, ngulaju
yanjilypiri-jarrijalkulu.  Kankarlu kalu nyina ngurungka
kurlarninyarrawarnu.

     Ngulajuku

Yimi nyampuju Anthony Egan Jampijinpakurlangu, ngulaju Warlpirirli
yirrarnu Tess Napaljarrirli.



 JIMPURRU-KURLU

Nyurruwiyi, kalalpa nyinaja tangkiyi puyurr-puyurrpa yirdiji Jimpurru
Yurntumurla.  Ngulalpa warru-wapaja yuwarli-wana manu ngurra-wana
mangarriki-purda.

Yapangku kalalpalu wapirdingamirlji-mardarnu waninja-wana,
kujalpa-jana mangarriki yanu ngurra-kurra.  Puyurr-puyurrpa tangkiyi
wita kalalpa nyinaja pirli-wana Yurntumurla ngapapuruju.  Wantangka
kalalpa pina yanurnu marnangkarra-kurra purlku-kurra-katu.

Kalalpa kuurlu walku-jarrija kurdu-kurdurluju, kalalpalurla warrurnu
tangkiyi witaku yungulu warrkarni jintakari jintakari manyuku.
Ngalyakari kurdu-kurduku-palangurluju, kalalpalu kangu manjikirli
ngurra-patuku.  Ngakalpalu pina yanurnu kuurluku- ngarnti.

Tangkiyi witangkuju kalalpajana milya-pungu kurdu-kurdu manu
nyanungu-ku palangupurnu, ngulalpa kutu-juku ngurra-wana nyinaja
parnkanja-wangu.

Wanta-karirlalku mungangka kardiyarlu pawujurlu luwarnujana Jimpurru
manu ngalyakari tangkiyi jurrkungka purdangirli nyanungu-nyangurla
yuwarlirla.

Mungalyurrurluju yapangkuju payurnulu kardiya pawuju, "Nyiyanpa
luwarnu kutukarirliji?  Ngulajana yalumanu, "Luwarnurna-jana
nyurrula-nyangu Jimpurru manu ngalyakari tangkiyi."  Yapa-patujulpalu
wajampa-nyayirni nyinaja kurdu-kurdu-rlanguju tangkiyikiji.
Tangkiji-wangukulpa karrija Yurntumuju.


 MARNA

Nyampu marna miirnta-jangka- kurlangu, ngulaju kalarnalu pajurnu
nyurruwiyi.

Wirliyajarrayi-wardingkirli karnalu ngarrirni yayirriyayirri.  Kala
Yurntumu-wardingkirli, ngulaju kalu ngarrirni karrinyarra.

Karnta-karntalu yanu wirlinyi.  Palka-manulu panu yayirriyayirri,
marna miirnta-jangka-kurlangu.

Marna miirnta-kurlangu, ngulaju miirnta-jangkaku.  Ngurrju- nyayirni
ka parntimi yayirriyayirriji.

Marna yayirriyayirri kalu pajirninjarla yirrarni pakitirla.

Ngapalku ka juru-pinyi pakiti- kirra.

Jankami ka tarnnga.

Kuja-jangka muku juru-pungu, ngulaju ngaminpa-kurra.

Ngapa walyka kalu juru-pinyi yingalu-nyanu parljirni.

Nyanyi kalu-jana karnta-karntarlu ngurrju-maninja-kurra.

Parljirni kalu-nyanu jupu- kurlurlu jurruju.

Parljirni kalu-jana kurdu-kurduju jurru jupu-kurlurlu manu marna
ngapa-parntarlu.

Kurdu-kurdurlulu-nyanu yaru-pungu jurru kumunjayi-parntarlu.


 JIPILYAKU KARNTAWARRA KARNTAWARRA WITAKURLU

 WARNA WITAPARDUKURLU YINGA-NGANTA PAARR-PARDIYARLA JIRRIPIRDIPIYA

       Yirri-puraja manu yirrarnu Doreen Long Nakamarrarlu [Willowra]

Nyurruwiyilpa nyinaja warna witanyayirni.  Panukari kalalu
nyinaja wiri-wiri.  Nyanungujulpa nyinaja wita.

Laninjilpa nyinaja warna panukarikijaku.  Lani-jarrijalpa warna
marukujaku.  Lani-jarrijalpa warna walyawalyakujaku.  Lani-
jarrijalpa warna wajirrki-wajirrkikijaku, kujalpa nyinaja
ngirntiwangu.  Laninjinyayirnilpa nyinaja warna witaparduju.

Ngampurrpalpa nyinaja paarr-pardinjaku nguruwana.  Nyangulpajana
warrarda jirripirdi kujalpalu nguruwana wapaja.  Nyangulpajana
kujalpalu yanu watiyawana manu pirliwana.

Miyalunyanu wangkaja:
"Yilparna paarr-pardiyarla jirripirdipiya.  Kajilparna marda
warrkakarla watiyarla, kalakarna marda paarr-pardi
jirripirdipiya."

Ngulajangkajulpa warrkarnulku watiyarla pirntirrikirralku.
Warrkarninjarla nyangu warna maru kujalpajana ngarnu jirripirdi
wita-wita minangka.

Ngulajangkaju pina jitijalku warna marukujaku.  Wurrkuwurrku
nyinanjayanu walyakurra.

Ngulawarnuju, yarda warrkarnu watiya kirrirdikirra.  Ngulawarnuju
warrkarnu kankarlumpayinyayirni.  Ngulajangkaju nyangu warna
jintakarilki, ngulaju walyawalya.  Ngulajulpajana ngarnu
jirripirdi wita-wita minakarirla.

Ngula nyangu warna walyawalya, ngulaju pina jitijalku lani.
Wurrkuwurrku nyinanjayanu walyakurra warna walyawalyakujaku.

Ngulawarnuju warrkarnu watiyakarikirra rdangkarlpakurra.
Ngulalpa warrkarninjayanu nyangu warna wajirrki-wajirrki, yangka
ngirntiwangu.  Yarrirla yanu warna witakuju.  Nyinyparla kujurnu,
manu puta-puta pajurnulpa witaju.

Warna witaju pina jitinjayanu walyakurra lani warna wajirrki-
wajirrkikijaku.  Wurrkuwurrku-nyinanjayanu marnawana manu
yuurrkuwana.  Nyanjayanulpajana jirripirdi kujalpa yanu
kankarlumparra.

Ngulawarnuju nyangu watiya kirrirdimpayinyayirni.  Ngulawarnuju
warrkarnunjunu watiyakurra.

Wangkajalpanyanu:
"Kajilparna warrkakarla pirntirrikirra, kalakarna juurl-pinyi
manu paarr-pardimi jirripirdipiya."

Warrkarnu, warrkarnu, warrkarnu kankarlarranyayirni.
Ngulawarnujulpa nyangu kaninjarrapurda walya.

"Wara!  Nyarrpa-jarrirna?"

Laningkilpa rdarri-mardarnu parlaju wantinjakujaku.

Ngulajangkalpa warlawurru warru parnkaja, ngula nyangulku warna
wita.  Jayirrparra manu warna witaju.  Kangulpa yiljirlirli
wurnturu.  Kangulpa nyanungunyangukurra minakurra.  Ngulawarnuju
pata kujurnu warna witaparduju.

Ngulawarnujurla jurnta wuruly-parnkaja rdakukurra warlawurruku.
Ngulawarnujulpanyanu wangkaja:
"Kularna paarr-pardimi jirripirdipiya.  Kapurna nyinami
warnanyayirni tarnngaju."


PANGKARLANGU-KURLU. Kajingarra Napangardirli Yimi Ngarrurnu.
[[Osborne-1 file KAJ1.TRS, November 1987]]

Yirri-purami karna jukurrpa pangkarlangu.

Nyinajalpalu, puuly-mardarnulu marlurlu, yamangkarlulpalu
mardanu, yulpurru-warrilpalu nyinaja, wamululpalu-nyanu parrpija
yulpurru-warrirli kurdu-yunpu waparlkurlu.  Nyinajalpalu
kurdijirla kamparru-warnu.

Yananyani; purdurrulpa kanjarni-yanu jirrnganjalparla warangkarla
kanja-yanu; jimantarlalpa kanja-yanu, nyangurlu yapangkuju.  Yapa
kuja yananyarni jijangka-kurlu, kutulku nyanjarla juurr-kujurnu.
Kula-nganta kurdulpa kangurnu kala ngayilpapala-nyanu
pangkarlangu-jarrarlu kanjarni-yanu.

Kutulku juurr-kujurnu, yanurnu-pala malurnpa-kurra, juka-juka-
yirrarnu-nyanu kurlardaju purdurru-kurlurla jirrnganja ngunanja-
yirrarnu pakarli.  Pakarli kalarlula warurnu kuja purdurrurluju.
Ngula kalarlurla jirrnganja-yirrarnulku.

Maa, jingi-jingi-jarrija nganta-jana ngati-nyanu-warraku
pangkarlangu parntany-pardu-jala yanu-jana.
"Ngawurru-pardu-warraku karnajurla milki-kanyi-waja kukurnu-
pardu-warraku, yungu-jana-waja purdurrurlu warirni wita-wita.
Japarltarla yirna-jana kanyi; jijangka yirna-jana kanyi."

Walingkalpa-jana kangu.  Juurr-juurr-kujurnulpa-jana kalapi-
jangka, jupu-jangka.  Jupungka-yilpa-jana kanja-yanu.
Ngarlarrijalpa-nyanu pukurl-pukurlpalku.  Rdankalpa-jana-
yirrarnu.  Ngulalpa-jana jalya-yirrarnu; jalya-yirrarnulpa- jana;
kurdu-karilpa jalya-yirrarnu.

Karrijalpalurla-jurnta.  Kurdu-karikilpa-jana maninjarla rdanka-
yirrarnu purdurru, jalya-yirrarnulpa-jana mardukuja, malju-malju.
Kangu-jana ngati-nyanu ngati-nyanu-warra-kurralku.  Kangu-jana
ngati-pirdikilki ngantalpa-jana ngawurru-nyanu, kukurnu-nyanu
kangu.  Wayi purdurrurlu kuja-jana warurnu ngawurru-pardu-
warraku, kukurnu-pardu-warraku yijana-nganta muku wiri-wiri manku
nyanungurlulku.

Ngayi-jana purda-purdarni-yarnkaja ngamirni-nyanu-waja. Yungu-
jana-waja katiki, kaji-jana kuja parra-parra katiki.  Kuja
nyampu.  Ngulajangkaju karli-jarra kuja kulpa.  Rdirri-yungulu
wirntinjakulku.  Wirntijalpa; wirntijalpa; wirntijalpa....

"Nganangku-wiyi kangalpa ngawu-mananya kuja wurduju-karri-karri
kuja nganangku-wiyi yuwa yalarni-wanarlu kula wayi kalu-nganpa
ngawu-mani?"  Yunparnulpalu; yunparnulpalu.  "Yuwa punkulku
karlipa yunparni mirnimpaju.  Jurru karna-waja ngawu-jarri.
Nyampu karna wangkamirra mangkanku-rlangu-jarra- kurra.
Ngunami-wiyi karnaju jakati.  Nyampurla karna nguna karlarni,
purda-nyanyi-jala kapurna-nyarra."

Yarnkajarra, nyinajalpa.

"Nyampu-ngurlu-waja kankujulu kanyi maninjarla yilparna-jana
warrarda-warrarda-mantarla," wangkajalpa.  "Ngati-ngirli-waja
kankujulu kanja-yani yilparna-jana warrarda-warrarda-mantarla.
Rdirli-warnurlu-waja ngati-ngirli kanpaju kanja-yanu ngamirni-
ngirli, kirdana-ngurlu."

"Ngayi-ngarra yantarni.  Ngakarli-jana kirda-puraji-kiji
yankurra."

Kalalu yunparnu.  Yunparnul-palu; yunparnul-palu yangkalpa
mirnilki jurlpu-wanalku ngunaja yiwarraju karlumparralku.
Yunparnulpalu tarnngangku-juku karlarra-wiyi, jakurr-pardija-
pala, karrinja-pardija-pala, karlarra-wara kali-nyanu
pangkarlangu mardukuja kakarrara-wara.  Tipinypa kala-pala-
nyanurla rurruny-pungu tipinypaku.  Puyurrpa kula-nganta kala
yanu, walku-manu kala-pala-jana kunangku-juku.  Muku kalalu
tardirr- ngunaja.  Walkulku yarlu-mipalku kala karrija.
Nyurnu-mipalku kalalu ngunaja.  Yanu-pala, kujarla-wiyi-pala-jana
ngarninjarla pirdirra-pinja-yanu.

Yanu-pala.
                           NGULAJUKU.


NGURLU-KURLU
[[Osborne-1 file LNAM.TRS, November 1987]]

Nangala-jarra-rluju-pala watiya-warnuju pakarnu, yanurra
nganayirla Mungkurlirriyarla-lpa-pala pakarnja-yanurra Nangalarlu
manu Nampijinparlu, pakanjarnu, kalulumpayi-pala-wana warna
pakarnu jarnu kalumpayi nyampu kuja karnala watiya-warnuju yimi-
ngarrirni watiya-warnuju.

Ngulaju-pala pakarnu, jurnta-kari-pala watiya-kari, ngulaju yapa-
kari, kula-nganta warlalja, yapa-kari-pala yaliji pakarnu
Nangala-rlu manu Nampijinparlu. Ngulajangkaju, yanu-pala,
pakarnu-pala warnalku, warnka-pala pakarnu watiya warnaju. Well
anyway-pala yunparnu yalirlaju warnka, warnka-pala yunparnu-lku-
pala Nangala-rlu manu Nampijinparlu, karnta-jarrarlu, watiya
jarra-kurlurlu-wita-jarra-kurlurlu.

Ngulajulu pakarnu warnka nyangu-pala. Ngulajangkaju-pala yanu.
Yirnmilki-pala mirr-mirr nyangu. No junga nyampulkula watiya-
warnuju pakarnu yunungu-karrijalpa yali watiyawarnu kuja-pala
pakarnu.

Ngami-kirra pala pakanjarla yirrarnu Nangalarlu manu
Nampijinparlu-lpa-pala pakarnu. Nyampu kuruwarriji karnangku
yijardu-nyayirni yimi-ngarrirni ngajunyangu-kurlangu kirdanyanu-
kurlangu manu jamirdi-nyanu-kurlangu manu jajanyanu-kurlangu
ngurrlu yimi-ngarrirni kujalpa-pala watiya-warnu warru pakarnu.

Pakarnu-lpa-pala warru kurlirra-lpa-pala pakanjarnu watiya
warnuju Nangala-jarrarluju, Nangala Nampijinparlu-lpa-pala warru
pakarnu.

Pakarnu-lpa-pala, nagmi-kirra manu-lpa-pala-warru. Kurlirra-pala
pakarnu warru yiwarli-kutu. Yamundurnu-ngurlu Nangalarlu manu
Nampijinparlu-lpa-pala yuwartipungu Yamurndungu-ngurlu yunu-ku-
karrijaja yunparnurlu yaliji kiyalpa yunu-karrija Yamurndurnurla.
Nangala-jarrajurlu ngulajurlu pala yanu nyanayi- ngirli
Wunurringirli-ji ngurlu-pala yanu that Nangala, Nangala
Nampijinpa-lpa-pala yanu Ngurrdurluru-ngurlu ngaju-palangungurlu,
jaji-pardu kujalpa ngurrara karrija, ngulangurlu-palu yanu
Nangala-jarraju. Kurlirra-wiyi-pala yanu, yinyi-pala yuwarli
pungu Yamurnturrngu-rla, yunparnu-pala yunu-karrija kujalpala
kulkurru-pala yunparnu, yunparnulu kujalpa yunu-karrija
Yamurnturrngu-rla, kankalarra-pala yunparnu.

Ngulajangka-pala pina yanu, yunparnulu kulkurru watiyawarnu-lpa-
pala pakarnu yunparninja-karrarlujuku Nangalarlu manu Nampijinpa-
rlu-lpa-pala. Kulkurru-pala pakarnu, kulpari-kulpari-rlilki-rna,
pina-pala yananya kulkurru-pala pakarnurnu. Yaninja-yanurnu-lpa-
pala kulkurru Puyurru-wana kakarrumparra yanayarni nyanungu-wana-
juku ngayi pala yanu.

Yanurnu-pala pakarnu-pala watiyawarnuju, ngulajangka-lpa-pala
yunparnu, yurruju-kurra-lpa-pala pakarnu nyampu-piya warnuju
Nangala manu Nampijinparlu parraja-kurra, well watiya-jarrija
palangu jurnta yaliji-watiya warnuju Nangala manu Nampijinpa-rlu.
Yungu-pala yulparnu-pala wali-pala pirdijirri-nganta yirrarnu,
wali palangu jurnta walya-jarrija yaliji ngurluju, watiyawarnuju
Nangala manu Nampijinpa-ku, walya-jarrija palangu jurnta.
Ngulapala yanu yananjarni-pala kujapala nyanayi-ngirli Ngunulurru-
ngurlu yanu.

Ngununlurru-nyinaja-pala yanu kuja kalu nguluju yarangkali,
yarangkali nyina pirli warri kalu yarangkali, yarangkalai karri
Ngununlirrakala-nyina that ngajuku palangu-kurlangu kirdana-
kurlangu. Ngula-pala yanu-pala kulanparra-pala warru-nyangu.
Ngulajangkaju kulparilki-pala yanurnu, yanurnu-pala papinga-kurlu
pala pakarninja-yanu watiya warnuju well milpa-jala yirrinti-
ngarnu nyanayi Ngunungurru-ngurlu-nyananja warna milpa wurrinji-
nyananja-yanu papinga-kurraju.

Milpa-wurrinji-ngarti yinya-jala pakarnu-pala munilirranya-
nyinajala right up Yamurndurnu- kurra-pala pakarnu milpalku
yurrinja kakalarra-ngurluju, yatijarra.  Kakararra-ngurlu
yurrinja-ngarntu milpalku, pakarnu-pala ngurluju, pakarnu-pala
warru, lirra-pala yuwarli pinja-nyanu, pinarni-pala yanu, palka-
lpa-pala pakarnu, kalumparra-lku-pala yananjani yanurnu-pala
mulju-kurra-pala yanurnu.

Kapala yantarla jingijingi-jala well muljungka-pala nyinaja
papinyarlaju, ngurlu-kurlulku-pala nyinaja
parraja-jarra-rla-kurlu pulapi-kirli-pala nyinaja.
Jakarti-pala-nyanu yirrarnu muljungkaju papinyarlaju. Kapala
purraki-jala nyanjarla, purni-nganjala.  Jinta-karilpa nyinaja
Lultjungka and jinta-kari kaninjarra yukaja.


KURDU-PARDU-KURLU.  Pampirriya Nungarrayirli yirri-puraja.
[[Osborne-1 file PAMP1.TRS, November 1987]]

Ngajurna Nungarrayi.  Jukurrpajala karna yimi ngarrirni kurdu-
pardu.  Kurduku yangka kalalurla yungu ngati-nyanurlu; wangu
ngamirni-nyanurlu; nyanunguku warringiyi-nyanurlu; jaji-nyanurlu
yangka nyanunguku-purdangka-kurlangurlu kuyu, yangka kalalurla
yungu.  Ngulaju kalajana ngayi yampija.  Kalarla ngati-
nyanukujuku nyinaja wirlinyi-jangkaku.  Kalajana ngayirra
mamparl-pakarnu.  Nyinaja kala; kalarla rdipija ngati-nyanuju
yijardu wirlinyi-jangka.  Kala kuyuju ngarnu ngati-nyanu-
kurlangujuku.  Kalarla kuyukuju nyanungukujuku nyinaja ngati-
nyanuku warlaljakujuku walku jaji-nyanuku, ngamirni-nyanu-
kurlangu kala yampija, warringiyi-nyanu-kurlangu kala yampija.
Kurdungku marlurlurlujala wiri-jarlurlu kalajana ngayi yampija.

Kalalu ngunaja.  Kala pardija.  Yanulku kala yangka ngati-nyanu
wirlinyi, ngula parra-karirlajurla walku nyangu.  Ngirlilpalparla
yirri-puraja.  Kalarla nyurru watiya jirriny- pungu
nyanungu-parntarlu kali-nyanurlu.  Watiyarluju panturnu
mardukujaju yangkaku-palangu yinyaku-palangu kurduku-palangu,
kuja panturnu wirliya. Kirrminti-kirlijukulpa karrija
tarnngajuku.  Wali yangkaku kalalurla kanjarla yungu kuyu kurduku
nyanunguku jamirdi-nyanurlu.  Yalirli yangka yapangku
warlarljarlu kalajana ngayirra mamparl-pakarnu, "Ngaju karnarla
ngatiki nyina kuyu-kariki.  Kapuju jalangurlu kanyirni," kala
wangkaja nyanunguju.  Kala nyinaja, ngurrangka ngunaja.  Jintalku
jukurra pardija.  Wali wangkaja nyanunguju, "Wurrarnarla
purdangirli yani ngatikiji manu warrirninja-yani."

Jungajukurla warrirninja-yanu.  Yaninjarla parlu-pungu.  "Ngatiji
yinya-ngarra ka karrimirni!"  Kulanganta wankarulpa karrija
kirrminti-kirlijiki mardu-kurlu.  Tarnnga panturnu jamana.
Jirriny-pungurla nyanungu-parntarlu watiya.
  
Ngaka nyanungu-nyangurlu kurdungku yalirli ngunanja-yirrarnu.
Ngunanja-yirrarnu, "Yijardurlunya ngajuku jaji-nyanurluju
watiyarla jirriny-pungu.  Milya-pinyi karna jungajuku."  Yanu.
Milyingka- yirrarnu ngati-nyanuju.  Kamparruju
lampurnu-jarra-wiyi murul- pajurnu.

Walilparla yangka mulyukuna-piyarlulku pirdikarra-pungu.
Kulanganta yijardujuku.  Ngulajangkaju parnkaja-palangu jaji-
nyanu-jarraku ngati-nyanu jintaku.  Maninjakulku-palangu yanu.

"Nyiyarnangkupala kuja yimi-ngarriki ngajuku-palangu-jarraku
jaji-nyanu-jarraku waja."

"Yuwa putarni wangkaya."

"Mulyukunakujala, ngirlilparla ka nguna-nguna mardukuja-kurlu."

Yarnkajalu jungajuku.  Kurduju-palangu jirrnganja-yanu
jaji-nyanu-jarraku ngati-nyanu jintakuju.  Nyangulkulpapala.

"Kari yijardu yangkaju kuja."

Pangirninjakulkupalarla rdirri-yungu.  Pangurnulpapala yangka
yurnturru-jarrarlulku, jinta-karirli-wiyi papardi-nyanurlu-wiyi.
Ngulajangkaju kukurnu-nyanurlulku kujajuku ngayilpapala-nyanu
yinja-yinja-yanu kuju-ngurlulku.  Yangka wirtirla-nyangulpa-
palangu, "Kari kaninjarralkuwaja-pala wurnturulku."

Nyanungulpa kurdu yangka parnkajarra, maninja-parnkajalpa watiya
manu juwirri, maninja-parnkajalpa, maninja-parnkajalpa.
Ngulajangkaju kujurnulpa kaninjarra nyanungu yangka wati-jarra-
kurra watiya manu jiwirri.  Ngulajangkaju-palangu pirdi-
kirrajuku jamulurra rduunyku-yungkurnurra.

Yarnkajarralku kurduju nyanunguju ngurra-kurralku.  Walili
wapirdi-nyangu yapangkuju manulpalu wangkaja, "Jintalku yananyani
yinyaju kurduju, yinya marda-palangu jamulurnu yungkurnu yangka-
jarra-kula marda."  Walili kurduju wapirdi pujuly-manu
kurlardarlu.  Ngayilpalurla juka-juka-yirrarnurnu, panturnulu
kurdu-parduju, nyanungu jaji-nyanu-jarra kuja-palangu yangka
jamulu purrajarni yinya pirdingka.  Nyurnu-yijala walku ngunaja
kurduju.  Watinyarra-jarrajukulu nyurnuju ngunaja.

                            NGULAJUKU


JINTIRR-JINTIRRPA-KURLU.  Puyurlpa Nakamarrarlu yirri-puraja.
[[Osborne-1 file PUYURLPA.TRS, November 1987]]
                                                                
Ngajurna Puyurlpa Nakamarra.  Wangkami karna jintirr-jintirrpa-
kurlu kujalpa ngati-nyanurlu mardarnu miyalurlarlu.  Nangala-
jarrarlulpapala nyangu.  Jintakarirlilpa nyangu Nangalakarirli,
ngulajulparla yinka ngarlarrija kujalpa miyalu nyangu Jungarrayi-
kirli yali Nakamarra.  Ngulajangka wangkajalparla Nakamarraju
Nangalakarikiji, "Ngapaju maninjinta purrakuku, purrakurna waja."

Jungajuku yanu kala.  Manunjunu kalarla ngapaju Nangalarluju manu
yungu kalarla Nakamarrakuju wirlinyijangkakuju.  Wali yangka kuyu
kuja kala kangurnu Nakamarrarlu ngulaju kalarla yungu
Napangardiki.  Ngulajangkaju kala ngunanjunu kujapurdajuku
Nakamarraju Jungarrayi-kirliji yali miyalurla-kurlu, wali Nangala
kapirdi-nyanu kalarla ngarlarrija nyanjarla.  Ngulajangkaju kala
yarda yanu wirlinyi Nakamarraju Jungarrayi-kirli miyalurla-kurlu.
Kala yanuu... yuwurrku-kurra.

Ngulangka kala Jungarrayiji juurr-kujurnu kaja-nyanuju.
Wirlinyilki kala yanu Jungarrayiji, ngati-nyanuju kalarla nyinaja
kamparru yamangka.  Ngaka kala yanurnu kuyu-kurlulku, ngula
kalarla marlaja purraja ngati-nyanurlu. Purraja kala yurnmi-
karda, ngulajangka ngurrakungarntirliji kala pina rdakul-yirrarnu
miyalurla Jungarrayiji Nakamarrarluju.  Kala ngayi kulpari
yukaja.

Jukurrpajangarra Nakamarraju jintirr-jintirrpa-kula. Yanu kala
Nakamarraju miyalurla-kurlu Jungarrayi-kirliji kala
kujangurlakula wuraji-wuraji yanurnu pina wirlinyi-jangkaju kuyu-
kurlulku panu-kurlulku.  Kulanganta nyanungu-nyangukurlu kala
yaliji Jungarrayirlinya kalarla pinjarla yungu.

Yuwayi, yaninjarla pirri-manu ngurrangka Nakamarraju manurla
wangkaja Nangalakuju kapirdi-nyanukuju, "Ngapaju maninjinta
wukayiki!"  Junga kala parnkaja, manunjunu kalarla ngapaju manu
kalarla yungu Nakamarrakuju jintirr-jintirrpakuju.  Nyanungurlu
Nakamarrarlu kalarla kuyu yungurnu Napangardiki jirtankijiki.

Ngularla Napangardiji jirtankijiji wangkaja Nakamarrakuju kuja,

"Nyarrpara-jangka kanpa nyampuju kuyu kanja-yani panujarlu?"

"Jarntu-jangka karna kanja-yani.  Jarntungkuju pinjarla yungu
yinya kurlirra, ngulalparnarla marlaja purraja watiya-paturla."

Ngulajangkaju kala ngunanjunu kuja-purdajuku kurlirra-purdajuku.
Walku kuja-purdakuju yatijarra-purdakuju.  Napangardi kala
ngunaja, Nangala-jarra kalapala ngunaja.  Wali yangkajuku Nangala
kapirdi-nyanu kalarla nyanjarla yinka ngarlarrija.  Ngunanjarla
kalalu jukurra-pardija.  Ngula mungalyurrulku kalarla yarda
wangkaja Nangalaku kapirdi-nyanuku, "Ngapalkukuju maninjinta
yungurna yani wirlinyilki."  Yanulku Nakamarraju wirlinyilki.
Yanuu ......

Yuwurrku-kurra-nyayirni kulalpapala nyangu yali Nakamarraju
walku.  Juurr-kujurnulpa yuwurrkurlajuku kurduju yali
Jukurdayiji.  Nyanungu kalarla pardarnu yamangka yangkangka
jurrkungka nyanungu-nyangurla kuja kalarla kuyu marlaja purraja.
Kalarla kamparru nyinaja kaja-nyanuku wirlinyirlaku.  Kalarla
nyinaja, nyinaja.  Nyanungu kala Jungarrayi rdipija kuyu panu-
kurlulku, Nakamarrarlu ngati-nyanurlu kalarla marlaja purraja,
kala panu-panu manu kuyuju marlu-pinki ngayi.  Ngulajangka
kalapala yanu pina ngamarlangu ngurra-kurra kuyu panu-kurlu
yurnmi-kirlilki.

Yaninja-yanu kalapala ngurra-kurra.  Wali yangka kutulku kala
nyanjarla Nakamarrarluju pina rdakul-yirrarnu miyalu-kurra
Jungarrayiji.  Yaninjarla pirri-manu Nakamarraju jintirr-
jintirrpaju, yangkangkujukulpa nyangu kapirdi-nyanurlu
Nangalarlu, miyalujukulpa nyanja-yanu.  Ngulalpa ngawurru-nyanu
turlkanja-yanu.

Ngulajangkajurlu jintakulku ngunaja ngurrakuju. Jukurra-
pardijalu.  Ngaparla yangkangkujuku manunjunu. Ngulajangkaju
yarnkaja yarda wirlinyi Nakamarraju.  Juurr-kujurnu yuwurrkurla
Jungarrayiji walya-kurra, yanulku wirlinyi Jungarrayiji.  Kuja-
purda yanu kakarrara-purda, ngati-nyanulparla pardanu.
Napangardi, Nangala-jarra yanulu wirlinyi-yijala ngurlu-kurra.
Jirtankijirli-palangu kangu ngati-nyanurlu Nangala-jarra
ngurlukulparla yarrara-mardarnu Napangardirli waparlkurlu.

Nangalajarra-palarla kalju-parnkaja Jungarrayiki.  Parnkaja-
pala. Walilpapala yuwurrkurla yaninja-yanu.  "Nyampuwaja ka nguna
palka." Watiyarlupala luwarnu.  Nyanunguju yakarra- pardija,
yarnkajalku. Wurnturulkulpalu yanu.  Nakamarra yanurnu walkulku
ngati-nyanu-mipalku kurdu Jungarrayi-wangulku.  Napangardi
karrkanjarla tarda-yanu. Parnkajarni Nakamarraju, kakardajuku
rdukany-pakarnu yangka kujarlu walirli tarnngajuku Napangardiji
jirtankijiji wiyarrpa ngujuly-panturnu.  Kala yangka Jungarrayi
yananyarra wurnturulku Nangala-jarra-kurlu.  Nakamarraju
jintirr-jintirrpaju-jana purdangirli yanulku.  Purajalpa-palangu
kaja-nyanuku.

Walijana rdipijalku kajilpalu nyinaja kurlkurru.  Ngulajangkaju
warrulpajanarla katurnu, warrulpajanarla katurnu jintirr-
jintirrparluju.  Wali kankarlarra-kurrajuku panturnu ngati-
nyanuju kaja-nyanurluju Jungarrayirliji tarnngajuku wiyarrpa.

                           NGULAJUKU.


[[Translation of: Colin Thiele. Storm Boy. Adelaide: Rigby (?).1960's?.]]
[[Translated at Lajamanu Literacy Centre, -1987.]]

                       STORMBOY

[[Chapter 1]]

Storm Boy kala nyinaja kulkurrujarra Coorong-rla manu ngapa
wiringka.  Nyanungu-nyangu yuwarlijilpa karrija ngulaju
jirtipayirni-kirli.  Ngulajulpa karrija kankarlarni walyangka
walyiri-walyiri-nyayirnirla jiljangka manu yuwurrkurla ngula ka
karrinja yanirni Murray Mouth-jangka yuka-kurlurla yangka
marnangkarra-piyarla.  Ngula ka nguna rdalja ngapa South
Australian Coorong jalpi-kari manu ngapa wirijarlu Ocean
jalpi-kari.  Ngulaju kuja kalu yirdi mani Ninety Mile Beach.
Wurnturu-ngurlu-nyayirni ka yanirni ngapaju manu
walya-kurra-jarrimilki pirntinyarra-kurra kujajuku ngayi ka
parra-kari parra-kari manu munga-kari munga-kari.  Manu ngula ka
mayawunpa yanirni ngulaju ka walyaju kankarlu maninjarla pina
kijirni pirntinyarra-kurra.

Storm Boy-ji kala nyinaja Hide Away Tom-kurlu,
nyanunguku-palangu-kurlu kirdanyanu-kurlu.  Nyanungu-jarra nyangu
yuwarliji ngulaju jirtipayirni-jangka kala karrija.  Kaninjarniji
kala ngunaja walyajuku kanunjuju purluwu-wangu.  Wintawu-kuju
ngulaju kirlajijarra manu wita narntinpayi kunjuru-kurlanguju
payipi-jangka manu waya-jangka.  Purlku kala karrija
warnturr-warnturr-puruju manu walyka karrija kala pirriya-puruju
kaninjarniji yuwarliji.  Manu kala kalykarrija-nyayirni ngapa
wiri yangka kala wantija manu mayawunpa kala kilji-nyayirni
wangkajarni. Ngulapuruju kala ngayi wardinyi-juku nyinaja Storm
Boy-ji.

Hide Away-ji kala jukuru-nyayirni nyinaja.  Nyurruwiyi kuja Storm
Boy-ki-palangu ngatinyanu palija, nyanungu yanu Adelaide-ngirliji
tarnngalkujuku.  Ngula kalarla jirrnganja nyinaja ngapa
wiri-wana.  Kardiyajulurla muntuku-jarrija kujarlu purda-nyangu
jaru nyanungu-kurlu manu yirdijilirla yungu Beach Comber-nganta.
Wangkajalu nyiyaku mayi kujarla jirrnganja yanu kurduku wirriyaku
wurnturu-kurralku.  Storm Boy manu nyanunguku-palangu walku ngayi
kalapala-jana.  Kardiyaju kalalu-palangu nyanja-wangu, walku
muwarnku jurnta nyinaja Hide Away-ki manu Storm boy-kiji.

Jalangu-kari jalangu-kari kalapala yanu warrarda pawurturla
ngapangka Coorong-rlaju jingi-jingi.  Kala yanu Murray Mouth-kuju
manu island-warrikiji, manu jurlpu-warrikiji wita-kurra
marru-pardu-kurra yirdiji Goolwa-kurra.  Ngulangkanya kala Storm
Boy-ku-palangurluju manu yangka nyiya-kanti-kantiji mangarri,
kuyu, ruupu yawu-kurlangu maninja-kurlangu, jati, puutu, ngunti
manu panu-kari nyiya-kanti-kanti.

Kardiyarluju kalalu-palangu tarnngangku liirlki nyangu
nyangungu-jarraju.  Manu kalalurla waraparnpija kuja, "Yalikirla
yangkaju Tom Beachcomer, ngula ka ngapa-wana nyina Coast-rla.
Yanurnu nyanunguju yurltunpa-jangka ngaka jalangu".  Manu
ngulajangkaju tarnngangkulku kalalu yirdi manu Hide Away-ji.
Kulalpalu milya-pungu yirdi nyangungu-nyanguju.  Storm
boy-rliji-nyanu yirdiji manu ngana-wana-mayi.  Parrangka
jintangka kardiya-warrili yanurnu yuwurrku-wana Coorong-kurra.
Kanja-yanulpalu pawutu ngapa-kurra, manu yanumpalu
pirntinyarra-kurra.

Ngulajangkaju ngapa wiri-nyayirni yanurnu karlarni parrangkajuku
mayawunpa wiri-kirli, Kangaroo Island-wana, Cape Jervis-wana,
Granite Island-wana, Bluff-wana manu Port Elliot-wana.
Nyanungurra-kurra-jukulpa yaninja-yanurnu kilji-nyayirni
wirnpa-kurlu manu ngapa wiri-kirli.  Nyanungu kardiya-warri
pinalu parnkaja walyiri-walyiri-kirra jilja-kurra.  Ngulajangkaju
watingki jintangku jupu-karrinjarla jiily-ngarrurnulpa
ngapa-pururlu manu puyukuyuku-pururlu, "Waraa!  Nyangkalu!
Nyangkalu!"

Wirriya-pardulpa wapanja-yanu pirntinyarrarla jinta-nyayirni
jalpi.  Nyanungujulpa ngurrku-nyayirni manu wardinyi
yaninja-yanu, jupu-karrinjarla manulpa walyangka jakulu-warri
manu jurlpurlanguku wangkajalparla kujalpa karrija walyangka
ngapa-jangkarla, "Wapakarra wapa marda ka ngulaju!"

Wangkaja kardiyaju, "Kapanku, kangkarrajulu nyampu kamparrurlu
ngaju-nyangu nyiya-kanti-kanti, parnkanjarla karna maninjini."
Kujarla pina nyangu kurduku, walkulkurla nyangu.  Nyanungu
kardiya-patu parnkajalu ngapa-purujuku tawunu-kurra manu warnkiri
manulu-jana panu-kari kardiya kapankurlujuku.  "Kapanku, wirriya
wita waja-waja-jarrija, manu ka wapakarra wapa pirntinyarrarla."
Wangkajalu kardiya-patu, "Wajili, yungurlipa kapanku maninjini".
Ngulajangkaju-jana kardiyarlu jintangku ngarrurnu kuja ka yangka
mani lata-pinki, "Wajampa-wangulu nyinaya," wangkaja-jana
nyanunguju, "Ngulaju Hide Away-kurlangu kurdu.
Nyanungu-kulankulu nyangu ngapa-puruju?"  Jungajuku ngulajangkaju
kardiyarluju yirdijirla yirrarnu "Storm Boy".

Jinta-kari wati kujalpa nyinaja nyanungu-jarra-wanaju ngulaju
FingerBone Bill, ngulaju yapa.  Kalarla yujukuju karrija
pirntinyarrarla Coorong-wana-juku wurnturu-pardu-kari.
Nyanungurlu FingerBone Bill kala milya-pungu nyiya-kanti-kanti.
Kalarla milki-yirrarnu yawu ngapangka manu jurlpu ngurungka Hide
Away-kiji.  Nyanungurlu Hide Away-rliji kalajana puta
wapal-nyangu yawuku manu jurlpuku yangka kuja kalarla
FingerBone-rlu milki-yirrarnu.  Kala milya-pungu mayawunpa-pinki
yangka nyarrpara-purda kala wangkajarni.  Manu kala riiti-manu,
kalarla yirri puraja yirdi-warrirlangu walyangkaju, jiljangkaju
manu pirntinyarrarla, ngula kalalu ngurrju-manu yangka
nyiya-kanti-kantirli jungunyparlu, yinarlingirli, warnangku,
mijingki manu jurlpu-kurlangu wirliyarlu, yangka kuja kalalu
warru wapaja mungangka.

Nyanungu-nyangurla yujukurla FingerBone-rlu kala-jana mardarnu
nyiya-kanti-kanti panu-nyayirni narnngu, waya, pinti, ruupu,
pawurtu-kurlangu watiya, kartaku larra-larra, jati manu
ngawu-ngawu makiti.  Kalarla ngungkurr-nyinaja yalikiji
makitikiji manu kala wardinyi nyinaja yali-kirliji kala
warrki-jarrija-juku yali ngawu makiti.  Storm Boy-rliji
jintaku-mipa nyangu FingerBone-ju luwarninja-kurraju kujarlu
luwarnu warna kujalpa yaninja-yanurnu yuka-wana
pirntinyarra-kurra.  Kaninjarra-karilpa jitinja-yanurnu
jiljangkaju walyangkaju FingerBone-kurlangu-kurra pawutu-kurra,
ngula FingerBone-rluju makiti manu, manu luwarnu warnaju.
"Punku-nyayirni yaliji ngawu warna," wangkaja FingerBone-ju,
"Tarnngangkurna luwarnu nyurnu-kurra".  Ngulajangka kuja pina
yanu Storm Boy nyanunguku-palangu-kurra.  Kula warungka-manu yali
FingerBone-rlu kuja luwarnu warna.

Kamparruju, Hide Away-ji kalarla yiki nyinaja Storm Boy-kiji
yangka kaji ka wuruly-yanirlangu manyu-karra manyu-karra.
Pirntinyarraju kala ngunanjarra-yanu wurnturu-kurra-nyayirni,
ninety miles, jilja-kari jilja-kari yuwurrku-kari
yuwurrku-kari-kirli, ngulangkanya kajika wuruly-yani manu
waparla-jarri Storm Boy, kulalpa-nyanu pina yitaki-mantarla
ngurra-kurraju. Kuja kujakuju parrangka jintangka, Hide
Away-rliji parlu pungu wiri-jarlu manu pirrjirdi watiya
pirntinyarrarla kuja ngapangku kujurnurnu wiri-jangka
pawutu-jangka pirntinyarra-kurra.  Hide Away-rli manu
FingerBone-rlu rarra-kanja-yanu-pala kankarlarni-kirra
jilja-kurra, manupala juka-yirrarnu ngurra-wana-juku yujuku-wana.
Wangkaja Hide Away-ji, "Nyampunya yungunpa nyanyi
wurnturu-ngurluju pirntinyarra-ngurluju kaji kanpa wuruly-yani
manu warrirni kaji kanparla ngurraku."

Ngakarra-ngakarralku, Storm Boy-rliji milya-pungulkulpa
nyiya-kanti-kantiji.  Yangka nyiya-kanti-kanti ngula kuyu-kari
kuyu-kari, ngulajulpalurla wungu-warnulku nyinaja.
Warna-warri-mipaku kala-jana jurnta nyinaja wungu-warnu-wanguju.
Kaninjarni ngulyangka yukangka, parlu-pungu pingkiwini
kujalpa-palangu nyangu kardirri-jarra ngipiri-jarra
kurnta-kurntarlu-ngarnta.  Wilypi-pardija-pala
ngipiri-jarra-jangkaju pingkiwini-jarra wita-jarra.

Parra-kari, parra-kari Storm Boy-ji kalarla wangkaja pingkiwini
kuja, "Ngurrju mayili kurduju nyuntu-nyanguju wita-witaju yangka
mardukuru-piyaju jalanguju?"  Pingkiwini-ji kalarla walku
jurnta-nyinaja jangku-maninja-wangu ngurrku ngayi jangkardu
kulinypa-jarrinja-wangu jamu-pardu.  Kala ngayi nyangu mipa Storm
Boy-ji jukuru-nyayirnirli.

Storm Boy-rliji kala-jana manu warru jakulu-warri-rlangu
nyiya-kanti-kanti-piya, ngayi yangka rdakungka walyirirla
purdangirli kujarninginti-kari jiljangka mayawunpa-puru.
"Nyurruwarnu-patu ngurra yangka kuja kalalu larra-pakarninjarla
ngarnu jakulu-warri yapa-paturlu," wangkaja Hide Away-ji.
FingerBone-rlu nyangulpa tarnnga-nyayirnirli ngulaju
nyurru-warnu-patu ngurra yapa-patu-kurlangu, manulpa-nyanu
manngu-nyangu, nyarrpa yangka kalalu nyanungu-piya yapa nyinaja
nyurruwiyi ngulangka.  Ngulajangka FingerBone wangkaja,
wajampa-karra, "Yapa-paturlu kalalu ngarnu manu ngurra ngurrju
manu nyampurrarla nyurruwiyi. Walkungka kardiya-wangurla kula
kalalu kardiya nyinaja nyampurrarla nyurruwiyi".

Storm Boy-rli nyangulpa-jana warrarda jakulu-warriji manulpa
manngu nyangu nyangungurlangurlu nyangurla-karra-warnulpalu
ngunaja warrarda.  Manngu nyangulpa-nyangu nginyi-nginyirla
warlu-warri pirntinyarrarla Coorong-rla.  Kurdukurdu-warri,
purlapa-warrikiji kalalu yunparnu manu jakulu-warri kuja kalalu
ngarninjarla kujurnu.  Manu-nyanu manngu nyangu, "Kajilpa yali
nyurruwiyi karriyarla jalangu, kapurna ngulaju ngajuju nyinayarla
wita-pardu kurdu malju".

Ngulapurujuku nyanunguku-palangu kapa-kapa manu purlanjaku
jakulu-warriki yungurlu ngarni ngurrangkarlu.  Kujarla-nyanu
nyanungurrarlu manu, manu nyurru ngurrangkaku yakujukurra
manulpalu panu-nyayirni kanjaku Goolwa-kurraku, yalirlaju
yawuku-ngawurrparluju, watingkiji manu panu-kari kardiyarlu
tourist-rli maniyirli kalu-palangu payi manu jurnta ngulaju
jakulu-warri yungulu yangka ngularra-kurlu mani yawuju.

Storm Boy-ji kala parntarrinjunu karrinjakarrajuku
nantuwu-kurlangu putu-piya, kula nganta kala manyu-karrija
jarlji-piya, rdakangku kala jarntirninjarla turla manu walyaju
walyiriji, manu yangka ngapa wiri ngula kara-kurlu yangka kala
yanurnu kalkurnu-purda manu kuja-purda nyanungu nyangurla-juku
nginymanarla kanunju.  Ngurrju-nyayirni-nganta kala parnti-nyangu
ngapaju kara-kurluju.  Wardinyirli-nyayirni kala nyinaja
nyanunguju.

Storm Boy-ji kala nyiyaku ngampurrpaju nyinaja, yangka wapanjaku
pirntinyarrarlaku.  Kujarla yirdi yungu Hide Away-ji ngulaju
Warlpa Wiri-nyayirni-nganta.  Ngulanya kala kujurnurnu
nyiya-kanti-kanti pirntinyarra-kurra mayawunparluju manu
ngapangku.  Yalirla kuja ka pirntinyarra mirily-karri, Storm
Boy-rliji kala-jana nyangu nyiya-kanti-kanti walyangka
pirntinyarrarlaju yangka ngula-wardingki-juku.  Kula-nganta
yapa-jangka yangka kijirninja-warnu kankarlarra-ngurlu,
kula-nganta-jana kujurnu kirlaji-piya-kurra walya-kurra.
Panu-nyayirni ngayi nyiya-kanti-kanti, kardirri yungkurnu
yawu-kurlangu, wita-wita nyurnunyurnu ngapa-ngawurrpa ngayi
rdalji-nyayirni, manu panu-nyayirni jakulu-warri mukarti-piya,
wirriji-piya, kurlukuku-kurlangu, manu yuntardi-nyayirni,
karalypa-nyayirni, mirily-mirilypa-nyayirni, wita-wita
nyiya-kanti-kanti manu yukarlangu ngula-wardingki
ngapa-wardingki, yalyu-yalyu karntawarra-karntawarra manu
walya-walya.

Kirri-karirlaju kajika yangka walyaju tarlajala nguna.  Storm
Boy-rliji kala walyaju wirliyarlu manurra wapanja-karrarlu manu
kala manya-pungu-rlangu walyaju.

Kujajuku ngayi wiri jarrija jukuru manu pirrjirdi-nyayirni.
Warpaju kala mardarnu yukanjarlaju, jurrurlungku, jati manu
ngawu-ngawu mukarti.  Kuja kala yangka pirriya yanu
Antarctic-jangka tarla-kurlu, jampirninja-karrarlu manu
kurlkarlka marnpirninja-karrarlu kala Storm Boy-rliji
yukanja-yirrarnu nyanunguku-palangu-kurlangu kirdanyanu-kurlangu
kutu wirijarlu, yangka kuja kala yukanja-yirrarnu ngulaju kala
wirijarlu-kurlu manu kirrirdimpayi-kirli karrija manu wapaja.
Kakardarla kala-nyanu kankarlu manu rdaka, kala-nyanu yirrarnu
wirijarlurla pukitirla kaninjarni manu kala yanu yarlu-kurralku
purlku-nyayirnilki.  Yangka pingkiwini kuja ka nyina ngurrangka
purlku nyanungu-nyangurla, ngula-piya.

Kuja-puruju pirriya-puru manu mayawunpa-puruju kala warru karrija
yarlungka-juku, manu ngapangku kala yingirri pakarnu
rdaka-piyarlu, yangka kuja ka yapangku rdakangku pakarni
yapa-kari-nyanu yingirri, ngula-piyarlu manu kala purda-nyangu
ngapaju warna-piya.

Ngulangka kutu-yijala wurnturu-wangu Hide Away manu
FingerBone-kurlangu-wana ngurra-wana, ngula yangka Coorong manu
walya ngulangka warru-kirdi-kirdi ngulajulu-jana jurlpukulku
yampija.  Walku kalalu nyinaja jalpi jurlpu-mipa, kardiya
luwarninja-wangurla walku-nyayirni jarntu-wangurlangu, walku.

Jungajuku ngulangkaju ngapangkaju kalalu jurlpulkujuku nyinaja
manu wapaja.  Mungalyurruju yangka kirrirdimpayi jurlpu-warri
kalalurla karrinjarla rdaka pakarninjarla wardinyi-nganta purlaja
wantakuju yangka kuja kala pardinja-yanurnu.  Ngula-wardingkijuku
kalalu julyurl-wantija, jurlpulkujuku ngayi rumu-piyarla ngayi
puki-kirlangu-piyarla wirijarlu-nyayirnirla purl-purl-
maninja-karra.  Panu-kari nyinaja kalalu warru kankarlarni
ngapangkaju, panu-kari nyinaja kalalu ngapangka manu panu-kari
kanunjumparra ngapangkaju.  Panu-kari yangka
ngampurrpa-jarrinjarla kalalu paarr-pardijarra parnkanja-karra
kilji-nyayirni wirijarlu-kurlu wirliya-kurlu.  Panu-kari kalalu
paarr-pardinja-yanurnu pirri-maninjaku-ngarnti.

Storm Boy-ji kala wardinyi-jarrija manu kala-nyanu manngu-nyangu
kala nyinajayirlangu pirntinyarrarla tarnnga-nyayirni parrangka
jingi-jingi mirdi kankalarra-kari manu janganyka kala-nyanu
marnpurnu rdakangku.  Manu kala-nyanu manngu-nyangu yungu-nganta
nyanunguju palka-jarriyarla jurlpu-nganta, walaparra manu
walanypirri.

[CHAPTER TWO]

Storm Boy-ji kala panu-karirlangurlu nyiya-kanti-kantirli wajampa
manu.  Yimi-puruju yangka yimi kalalu yirrarnu jurlpuku
luwarninja-wanguku, ngulaju kalalu-jana kardiyarluju murru-murru
manu-juku jurlpuju.  Kardiyarluju makiti-kirlirliji kalalu-jana
wajili-pungu murru-murruju jipilyakuju Coorong-rlaju.  Panu-kari
kalalu yukajarni wurulypa jurlpu-kurlangu-kurraju mungangka.
Luwarnulku kalalu-jana rangkarrkurlurlu manu pina wuruly-yanu
kapanku wankiri-maninja-wangu.  Yangka kardiya kuja kalalu
nyanjaku yanurnu ngula-kurra, ngulangkajuku kalalu-jana
wapanja-karrarlu yirnturnurra wirliyarlu minaju ngipiri-kirliji
manu ngipiriji kalalu larra yanulku.

Manu panu-kari kardiya makiti-kirli kuja kalalu-nyanu yirdi manu
sportmen-nganta, kuja kalalu yangka nyiya-wangurlangu
parlu-pinja-wangu wapaja yangka luwarninjaku, ngulaju
kalalu-nyanu nganta wangkaja, "Ngana ka nyina ngurrjuju
luwarninjakuju?"  Ngulajangkaju kalalu-jana luwarnu jurlpu kuja
yangka kalalu jalpi waparlku karrija pirntinyarrarla.  Jungajuku
ngulajangkaju kalaluju-jana tarnngangkulku luwarnu jurlpuju.
Manu kuja kalalu luwarnu jinta, kalalu yinka ngarlarrinjarla
wangkaja, "Ngurrju-nyayirnirlinpa luwarnu."  Ngulajangka kalalu
yarnkajarra.  Jurlpu kalalu ngunajarra walyangkajuku nyurnulku
manu mayawunparlu kala-jana pinkirrpa warru kujurnu.  Yangka kuja
kala wurnturu-wangurlangu ngunaja, kalalu yaninjarla wirliyarlu
kankalarra-kari-maninjarla nyanjarla kujajuku yampinja-yanu.

Kujarla Storm Boy-rli parnkanjarla yimi-ngarrurnu
nyanunguku-palanguku kirdanyanuku, Hide Away kala-jana kuli
jarrija-nyayirni manu FingerBone-rlu kala manu makiti
nyanungu-nyangu manu wangkaja, "Kapurna-jana luwarni ngaka-kari
kajirli pina yanirni".

Kuja kala yinka ngarlarrija wardinyi Storm Boy, FingerBone-rlu
paniyarlu kala ngardi-ngardi manu Hide Away-ji kuja-pala wardinyi
manu Storm Boy yangka wajampa-kujaku nyinanjakujaku.  Kajika
Storm Boy wajampa warrarda nyina kajilpa-jana jurlpu nyangkarla
nyurnu-warri luwarninja-warnu.

Kuja kala Storm Boy wapanja-yanu pirntinyarrarla manu jiljangka
manu jurlpu-kurlangurla, jurlpuju wukarra-wangu kalalu nyinaja.
Kula kalalurla wukarra-jarrija, walku.  Kalalu milya-pungu
nyanunguju wunguwarnu-nganta.  Walanypirri-warriji kalalu
kanardirla nyinaja, purlka- purlka-warri-piya-nganta, manu
kalalu-nyanu lirra kardarr-jurrurnu wardinyirli-nganta; manu
pintaru-piyarluju kalalu-nyanu yuntarnu manu walaparrarluju
kalalu-nganta lirrangku pajurnu warlpa-nganta jurru yurnku-yurnku
maninja-karrarlu manu kalwaju kala karrija yurirrinja-wangu manu
wangkanja-wangu jurlpu junga-nyayirni-wangu-piya yangka kuja kala
Storm Boy yanu nyanungu-wana.

Parrangka jintangka mungalyurru Storm Boy-rli parlu-pungu- jana
nyiya-kanti-kanti kujalpalu tardirr-ngunaja walyangka.
Marnkurrpa marda murntu-pala wati-patu yanulu yangka-kurra
jurlpu-warri-kirlangu-kurra.  Parlu-pungulu-jana mina
walanypirri-kirlangu, wantiki, pirrjirdi mina watiya-jangka manu
yuka-jangka manu walanypirri-kirlangu pinkirrpa wiri
wardilyka-kurlangu-piya manu pungulu-palangu jirrama wiri-jarra
jurlpu-jarra kujalpa-pala minangka nyinaja.

Ngulajangkaju mukulu pirri-pungu nyiya-kanti-kanti
purlanja-karra, purlanja-karrarlu manu maninjarlalpalu-jana warru
kujurnu ngipiri-warri larra-karra-nyayirni.  Ngulajangka
yarnkajarralkulpalu yinka-karra.

Storm Boy-ji kiripi-kangu kuli-nyayirni manu wukarra yuka-kurra
ngula-ngurlurlu warru nyangulpa wajampa-nyayirnirli nyiya
kanti-kanti yangka kujalu muku pirri-kujurnu kardiya-paturlu.
Ngulajangka, yungu-nganta parnkanjarla maninjingkarla FingerBone
makiti-kirli nyanungu-nyangu-kurlu, yangkaju-jana purda-nyangu
yirily-karrinja-kurra manu yulanja-kurra marnkurrpa
walanypirri-patu kanunjumparra watiyarla manu yukangka
mina-jangkarla, wankaru-juku.  Storm Boy-rli manu-jana
pulyangku-juku manu wajilirli-jana kangu pina ngurra-kurra manu
milki-yirrarnurla Hide Away-ki.

Jirrama-kari walanypirri-jarra-kari ngulaju pirrjirdilpa-pala
nyinaja, kala jinta-kariji nyurnu-nyayirni.  Nyangungujulpa
murrumurru-nyayirni manu rampaku-nyayirni jiwiny-pungu.
Rampaku-nyayirnirlpa ngunaja kulalpa-nyanu kankarlu manu jurruju
mangarri-ki-ngarnitiji, yangka kuja kala-palala yungu mangarri
Storm Boy-rli manu Hide Away-rli, ngulaju kala mangarriji pina
wantija walya-kurra, kulalpa pirrjirdirli muru-pungu yalirliji
nyurnungku walanypirrirliji.

"Kula kapu wankaru-marda nyina nyampuju", wangkaja Hide Away-ji,
"wita-nyayirni manu nyurnu-jangarra".  FingerBone-rlangurlu
yurnku-yurnku manu-nyanu jurru.  "Yalirli punkungku
kardiya-warrirli pungulu-jana wiriwiri walanypirri".  Kula
wankaru marda nyina nyampuju wita walanypirri". "Palinja-wangu
wankarujuku nyinami", Storm Boy-ji ngarrurda-karra-nyayirni,
"Palinja-wangu, palinja-wangu!"

Storm Boy-rliji parnta-yirrarnurla pijiji Hide Away-kurlangu
ngula ka-nyanu waninja warirni ngularla parnta-yirrarnu
nyurnu-kuju walanypirri-kiji, manu maninjarla yirrarnu
warlu-wana.  Parrangka jingi-jingi warra-warra-kangulpa
ngunanja-kurra, kala yurirrija pulya-nyayirni marda wantiki manu
lirrarlangu manu kala yulaja jaalypa.

Jalangu-kari, jalangu-kari kalarla yungu jara yawu-kurlangu
yilima-jangka murlukunpa-jangka yangka kujarla Hide Away-rli manu
nyanunguku-wiyi manu puta muru-pungu kalarla jurlpu-kurlangurla
waninjarlaju.

Kuja munga-jarrijalku Storm Boy-rliji warra-warra kangu- jukulpa
nyurnu jurlpuju tarnnga-nyayirnili, ngaka Hide Away-lki kujarla
wangkaja jarda-kurraku yaninjaku.  Storm Boy-ji walkujuku
jarda-wangulpa nyinaja.  Jalangu-kari, jalangu-kari munga-puru
kala karrinja-pardinjarla yarntan-yarntan-yanu nyurnuku jurlpuku
nyanjaku.  Kala nyanja-parnkaja warrarda, ngurrju-japa kala
ngunaja manu purlku-japa.  Mungalyurruju kala wankarujuku
ngunaja.

Ngaka marnkurrpa parra-jangkarla walanypirriji ngurrju-jarrija
manu nyinanjarla kala-nyanurla japurnulku mangarri-kiji.
Ngula-puru kala-pala-nyanu jirrama-karirliji lirraju wantiki manu
yarnunjukurlu-yijala tarnngangku kala ngayi murnma-jukulpalu
nyinaja.  Wita-juku kurdu-patu nganayikiji kurlkarlkakuju
wirijarluku yakuju-piyaku mardarninjaku mangarri-kurlangukuju.

"Kardiyarluju kajikalu-nyanu manngu-nyanyi kala-ngantarna- jana
jaja-nyanu marda jamirdi-nyanu walanypirri nyampurra patukuju,
ngajukuju-jangarra kajulu nyanyi mangarriki- purdarluju."

"Tarnngalku kulajana jaja-nyanu marda jamirdi-nyanu nyinaja
nyampurra patu-kuju," wangkajarla Storm Boy-ji. "Jaji-nyanu manu
ngati-nyanujulu-jana jurnta palija-jangarra."

"Walku-kula, ngajulurlu mayirna-jana maninjarla yinyi yawu?
Nyangka yali jinta-kari nyinami-nganta ka, kulangantarla
nyanunguku nyampuju ngurraju."  "Ngulaju Mr Proud."  wangkaja
Storm Boy-ji.  "Ngurrjunyanpa, Mr Proud?" Hide Away-rliji
parntarrinjarla jarnturnu jurru-juku walanypirriji.  "Manu nyiya
yirdiji nyuntuku-purdangkaju?"  "Ngulaju Mr Ponder," Storm Boy-ji
wangkaja.  "Nyanunguju jukuru manu muntuku ka nyina."  "Manu
ngula kala wita-pardu?" japurnu Hide Away-rliji.  "Nyanunguju
mayi Mr Peep?"  "Walku, nyanunguju Mr Percival."  Storm Boy-rliji
maninjarla mardarnulpa ngarningka.  "Nyampujulpa nyurnu warrarda
ngunaja".  "Nyinayalu wiyarrpa." wangkaja Hide Away-ji.
"Jalanguju jamirdi-nyanurlu marda jaja-nyanurlu karna-nyarra
maninjarla kanyi yawu nyurrulakuju marnkurrpa Mr P-patu."
Jungajuku yanu yawuku maninjaku pawutu-kurlurlu.  Manu kuja
kalalu Mr Proud, Mr Ponder manu Mr Percival yanurnu manu kalalu
tarnngalku nyinaja Storm Boy-kirliji.

[CHAPTER 3]

Ngulajangkaju nyanungurra yangka marnkurrpa walanypirri-patu
wirilki manu pirrjirdilkilpalu nyinaja.  Nyanungurra-nyangu
kakarda ngulajulpalu kirlka-nyayirni mardarnu manu wiri
jarrijalku-jana yakuju-piyaju yangkaju kulkarlka wiri-nyayirni
kuja kalu mardarni manu kankarlu-warnu-pirdinypa lirra
ngarninja-kurlangu ngulaju kalalu miril-karrija jakulu-piya.

Mungalyurru-kari, mungalyurru-kari kalalu-nyanu wantiki manu
wirijarlu kardirri kilpirli manu kalalu warru paarr-pardimi
parra-karirlalku.  Ngulajangkaju manngi-nyanjarla kalalu pirri
manu mangarriki-ngarntiji yujuku-wana manu yaninjarla
kanardi-jarrija tuwangka-juku.  Yangka kuja kala-pala jarda-juku
ngunaja Hide Away manu Storm Boy, kalalu nyanungu jurlpu-patu
karrija pululu-nyayirni yangka nyangurla-karra yungu-pala
yurirriyarla nyanungu-jarra mangarri yinjaku-ngarnti.

Walkungkaju yangka yakarra-pardinjarla-wangurla ngulaju
kala-pala-nyanu Mr Proud-rlu manu Mr Ponder-rluju
nganyu-nganyu-jarrinjarla kardarr-jurrurnu kilji-nyayirnirli
ngulangkunya kalalu-palangu yakarra manu. "Yuwayi! Yuwayi!"
Storm Boy-ji kala wangkaja jarda-juku murnma.  "Purda-nyanyi
karnangku nyiya-nganta kuja kanpa manngi-nyanyi, Mr Proud."

Yakarra-pardinjarla kala-jana nyangu nyanungu jurlu-patu
karrinja-kurra kanardirla-nganta.  "Milya-pinyi karnangku
nyiya-nganta kuja kanpa manngi-nyanyi Mr Ponder.
Yakarra-pardimi-nganta yungulparnalu-nyarra."  "Nyurrularlu
walanypirri-warrirli mantalu-nyanu jalpingki mangarriji," Hide
Away kala ngarrurnu, "japirninja-wangulu-nganpa jurnta nyinaya
wungu-warnu-kuju."

Junga-jala kujaju wangkaja Hide Away-ji.

Ngulajangka, Hide Away-ji jungarnilkirla wangkaja Storm Boy-kiji
kuja, "Mr Proud, Mr Ponder manu Mr Percival ngulaju
yanilkili-pina nyampu-ngurluju yangka-kurra
nyanungurra-nyangu-kurra kujanpa-jana nyunturlulu manu wita-wiyi.
Kularlipa-jana nyarrparalku mangarri yinyi."

Storm Boy-ji wajampa-jarrija kala ngayi milya-pungu-jukulpa kuja
warrarda manngu-nyangu nyanunguku-palangurlu.  "Yuwayi,
ngajuku-palangu," wangkaja Storm Boy-ji.

"Yirrarni karli-jana wiringka yawu-kurlangurla ngarningka,"
wangkaja Hide Away-ji, "manu kanyi karli-jana pawuturla."
"Yuwayi, ngajuku-palangu," wangkaja Storm Boy-ji, jurru
kaninjarra.  Junga-juku puuly-mardarnu-pala Mr Ponder manu Mr
Proud, ngulajulpa-pala muwarnku ngayi nyiya milya-pinja-wangu
nyinaja.  Kulingki-ngantalpa-pala ngarrurnu nyanungu-nyangurlu
jurrungka Hide Away-ji, pinkirrpa lurlurl-pinja-karrarla manu
liirlki-nyanja-karrarla.

"Waraa!"  Hide Away-ji ngarlarrija, "Maju manurlupa-jana miyalu
manurlupa-jana murru-murru manu wiyarrpa-jarra".  Manu-palangu
parntarrinjunu, kamparruju Mr Proud-ku-wiyi manu ngulajangkaju Mr
Ponder-kulku.

Ngulajangka kuja Mr Percival-kurra-jarrijalku, Storm Boy-rliji
kula nyangkarla pirrjirdirli, walku.  Yangka kuja nyurruwiyi
wita-wiyi wankaru manu nyurnu-jangka, ngulajulparla nyanunguju
wungu-warnu-nyayirni nyinaja Storm Boy-kiji tarnngajuku.
Nyanunguju kala wurdungu-nyayirni manu pululu-nyayirni nyanunguku
purdangka-jarra piya-wangu.  Storm Boy-rliji maninjarla
mardarnulpa ngula-karrarlulpa marnpurnu kilpirlijarra.  "Wiyarrpa
Mr Percival," wangkajarla pulya-nyayirni.  Nyanjarla wangkajarla
nyanungu-ku-palangu-kuju, Storm Boy-ji.  "Ngajurlulu mayirna
mardarninja yani Mr Percival-ju?"  "Yuwayi!"  Hide Away-ji
wangkaja ngamijarra-kurluju, "Yantarni, yanilkirlipa nyurrulku".

Hide Away-ji yanu pawurtu-kurluju rdaka mayiliji
jurlpu-warri-kirlangurlaju ngulangka kuja jupu-karrijalku.
"Nyampurla kula."  wangkaja nyanunguju.  Ngulajangkaju
ngami-jangka-palangu wilypi-manu Mr Proud manu Mr Ponder.
"Yantalku-pala," wangkaja nyanunguju, "Warra-warra
kangka-pala-nyanu nyuntu-jarrarluju."  Ngulajangka-palangu
yilyajalku. Paarr-pardija-pala pirntinyarra-kurra pinalku.  "Mr
Percival-lku," wangkaja nyanunguju.  Storm Boy-rliji ngamilji
mardanulpa nyanungu-nyangu wungu-warnuju Mr Percival-rluju.
"Nyinayarralku, Mr Percival", nyanungujurla wangkaja
kapa-kapa-jarrija-wiyilpa wangkanjakuju, "Ngurrju-nyayirni
nyinayarra, Mr Percival manu-nyanu warra-warra kangkarra."

Jarna-maninjarla yirrarnu pawutu-ngurluju ngapangka
jipilyaku-nganta-piya.  Mr Percival-ju karrarda-jarrija-wiyi
manulpa wapa-warru ngula-wardingki-wiyijuku ngapangkajuku.
Ngulajangkaju kankarlu manu-nyanu wirijarlu-jarra kilpirli-jarra
jungarni-maninjarla kankarlarralku yanu ngapangkaju.  Storm
Boy-rliji-nyanu kirlka manu jirrmilypa manu kuja-purda-jarrija.
Nyanungu-ku-palangu-kujaku nyanja- kujaku kaji ka yangka
yulanja-kurra nyanyi.

[CHAPTER 4]

Hide Away-rli manu Storm Boy-rli parra-wirirli-pala warrarda manu
yawuju.  Ngurrju-jalalpa karrija wanta-puru kala ngayi
pirriya-juku-jalalpa kaaly-karrija.  Kala-pala nyinaja warrarda
pawuturla wangkanja-wangu.  Storm Boy-rliji kala milya-pungu
nyanunguku-palanguju yangka kuja kalalpa-nyanu manngu-nyangu
nyanunguku-palangurlu.

Hide Away-rliji kala nyangu Storm Boy-ji muntukurlu, manu
waninjaju-nyanu wurra-wiyi jungarni manu pulyangku, nyanugurra
ngapa-wanarlu manu wangkaja muntuku-karra, "Nyarrpa-jarri marda
kalu marnkurrpa Mr P-patu?  Ngurrju-jala."  Nyangulpa
muntuku-nyayirnirli Storm Boy-ji yawu-karrarlu maninja-karrarlu,
"Yuwayi, marda," wangkaja Storm Boy-ji wajampa-nyayirni
yawu-karra maninjarra-karra-yijala.

Kuja wuraji-jarrijalku, yanulku-pala pina ngurra-kurralku.
Wantajulpa mirily-mirily karrija ngapangkaju mira-piya.
Mirily-karrijalpa jilja-kurra manu ngunti manulpa-jana yuwurrku
manu yuka-warri ngulalu jinjirla manu watiyalku mirily-karrija
warlu-piya.  Wita-kurlu pawutu-kurlu ngulaju-pala
pirntinyarra-kurra-jarrijalku.

Ngulajangkaju Storm Boy-rliji kankarlarra-karirli nyangu.
"Nyangka, ngajuku-palangu, nyangka!"  Storm Boy-jirla purlaja.
Hide Away-rli pawutu pirntinyarra-kurra maninjarla nyangu
kankarlarra-karirli kujalparla Storm Boy-rli jiily- ngarrurnu
kankarlarra nguru-kurra pinangu wirijarlurla jiljangka karrijalpa
yangka kirrirdimpayi watiya nyanja-kurlangu kuja-pala
juka-yirrarnu Hide Away-rli manu FingerBone-rlu nyurruwiyi.  Manu
nyanungurla kankarlani watiyarla nyiya mayilpa nyinaja.
Rdalyi-nyayirnilpa nyinaja jurlpu junga-wangu-piya.

Ngulajangka kulanganta Storm Boy-kurlangu jaru purda nyanjarla
ngayi-nyanu kilpirli-jarra wantiki maninjarla kankarlu manu
nguru-kurra.  Kujalpa wanta-kurra pinangu paar-pardija
nyanungu-nyangu lirra manu wirijarlu yurrpurlu kilpirlilpa
mirily-karrija nguntingka.  Kamparruju kula- ngantarlu nyangu
yartarnarri-kirli jurlpu.  Storm Boy-ji parnkaja kamparru-kurra,
jurru kankarlarra-kari, purlanja-karra, purlanja-karra manu
rdaka- rdaka-jarrinja-karra, "Mr Percival! Mr Percival-ju pina
yanurnu ngurra-kurra."

Ngurrju-nyayirni karrija mungaju manu wardinyi.  Hide
Away-rlangurla wardinyi-jarrija Mr Percival-ku kuja pina yanurnu.
"Yuwayi, nyinamilki wiyarrpa," Hide Away-ji wangkaja, "kala ngayi
Mr Proud manu Mr Ponder-kujaku kala kapala nyanungu-jarralku
yanirni.  Nyampu-kurra yaninja-wangu-pala yalirlajuku tarnngajuku
nyinamirra.  Kulalparli-jana nyarrpara mangarriji yungkarla
marnkurrpa-kuju."

Kujalpa-palangu Storm Boy yulkaja yalijarrarlanguku Mr Proud-ku
manu Mr Ponder-ku, manngi-nyangulpa-nyanu yalijarra-kurlu
walanypirri-jarra-kurlu yungulpa-pala yaninjarni-wangu nyinayarla
yalirla-juku.  Jungajukulpa-pala nyinajarra jawirdiki.
Parra-kari parra-kari kala-pala paarr-pardija
kankarlumparra-juku, marda kala-pala pirri-manu pirntinyarrarla
tarnnga-wangu-yijala.  Ngulajangka kala-pala pina yanu
yangka-kurra nyanungu-nyangu jurrku-kurra jurlpu-kurlangu-kurra.

Kala Mr Percival-ju ngulaju kala tarnnga-juku nyinaja Storm
Boy-wanaju.



Nyarrpara-wana-puka yangka kala Storm Boy yanu, Mr Percival-rlu
ngulaju kala warru puraja manu yangka kala warru manu
jakulu-warri pirntinyarrarla ngulaju Mr Percival-kurlurlu
palka-kurlujuku, yaninja-yanu kala ngurrku-nyayirni.  Storm
Boy-rla wirliyarla-juku marda kala paar-pardija warru pulya
kankarlani nyanungurla warru- kirdi-kirdi.  Marda kala yanu Storm
Boy julyurl-wantinjaku, marda kala karaly-ngarnu kaninjarra-kari
jiljangka, marda kala manyu-karrija walyirirla, Mr Percival-rlu
kala pirri-maninjarla nyangu kutungku manu kalala pardarnu
nyangurla-karra yungu walku-jarriyarla manyu-ku.

Marda kala Storm Boy yanu pawutu-kurlu yawuku maninjaku, marda
kala warru yanu pawutu-kurlu manyu-wana Coorong-rla, Mr Percival
kala warru yanu wardinyi-nyayirni, warru- kirdi-kirdi
paar-pardinja-karra.  Waninja kala-nyanu pirdangirli-kirra manu,
manu mangarli kankarlarra-kari kula- nganta kala pawutu-juku
ngurungka yanumpa. Yangka kala nyangu nyanunguju
pirri-maninja-yanu, kaninjarra-kari ngapangka-juku,
lurlul-pinjarla kala-nyanu kilpirli-jarra jungarni manu, manu
pirri-manulku kala ngapangka.

"Waraa, nyuntujunpa purlka-pardu-wati, Mr Percival," wangkajarla
Hide Away-ji ngarlarrinja-karra.  "Yukayarlanpa kirrirdi mukardi,
marda kakarda-kurlangu kuja kalu mijinirrirli mardarni kakardarla
manu paniya-kurlangu kirlaji kuja kalu paniya-jarrarla
kulkurrinji kanja-yani.  Ngulangka marda yimi ngarrirni
Wapirra-kurlangu jarulku."

Mr Percival-rluju ngurrku ngayilparla karrinjarla pardarnu Hide
Away-ki yungurla kijika wita yawu, marda jirrama marda marnkurrpa
wanapi-patu yungu muru-pinyi kurlkarlka yakuju-piya-kurra.

Finger Bone manu Hide Away-ji wardinyi jarrija-palarla Storm
Boy-kiji kuja parlu pungu Mr Percival.  "Ngurrju-nyayirni yangka
nganayi-piya-wangu jarntu pinarri kuja kalu-jana kardiyarlu manu
yapangku mardarni warra-warra-kanja-kurlangu ngula-piya wangu,"
wangkaja Fingerbone-ju.  "Kula ka parnkami, kala ngayi ka
paarr-pardimi."  "Wajili-pinyirlangu kajana nyiya-kanti-kanti,
jarntu-piyarlu," wangkaja Hide Away-ji. "Nyangka ngayi!"

Junga-juku.  Kamparrujulu japi-jarrija kujalpa ngurrjungku
puuly-mardarnu japu-japu Mr Percival-rlu kujalpa manyu-karrija
Storm Boy pirntinyarrarla yalyu-yalyu manu
karntawarra-karntawarra japu-japu-kurlu kuja Hide Away-rli
kangurnu pina Goolwa-jangka.  Kujarla Storm Boy-rli kujurnu
kiljingki, japu-japuju jurl-pinja-yanu Mr Percival-kurra.

"Ngulangka!" Storm Boy-jirla purlaja.

Walku ngayi.  Mr Percival-rluju kula nyanjarla kinyirr-ngarnu
karrarda, ngayi pardu-pardu maninjarla puuly-mardarnu japujapu
lirrangku manu muru-pungu yangka kurlkarlka yakuju-piyarla. Storm
Boy-jirla nyanjarla karrarda jarrija.  Parnkanjarla purlajarla Mr
Percival-kuju, "Kulalpanpa nganjarla ngula japu-japu.  Ngula
rapa, kula yawu!  Muru-pinja-wangurlu yampiya; kampungku
karrimi!"

Mr Percival-rluju purda-nyangulpa wurdungu-nyayirnirli jurru
ngarli-ngarlirli manu lirraju wantiki jarrija yinkankaju.
Ngulajangkaju, yaninjarla kujurnurla japujapuju Storm Boy-ki
wirliyarla-juku jarntu pinangkalpa piyarlu-nganta.  Ngulajangkaju
Storm Boy-ji kala warrarda manyu-karrija pirntinyarrarla Mr
Percival-kurluju.  Yangka kuja kalarla kujurnu japu-japu, marda
pirli, marda jakulu wita, marda yawu-kurlangu maninja-kurlangu.
Mr Percival-rluju kala lirrangku maninjarla kangurnu pina.  Kala
kujurnu ngapa-kurrarlangu nyiya-kanti-kanti Storm Boy-rli.  Mr
Percival-rluju kala wurrangku nyangu jamulu; ngulajangka kala
paarr-pardinjarla pirri manu, ngulangka kala manulku yaliji nyiya
mayi kijirninja-warnuju ngapa-ngurluju.  Ngulajangkaju Storm
Boy-rliji kalarla jinta ngarlarrinja-karrarla rdaka pakarnu.  Mr
Percival-rluju kala ngampurrpa jarrija-nyayirni
manyu-karrinjakuju; ngampurrpa-nyayirniji kala nyinaja yawuku
ngarninjaku.

Parrangka jintangka kujalpa-palangu Hide Away-rli nyangu
manyu-karrinja-kurra manngi-nyanjarla wangkajarla Storm Boy-kiji.

"Kajilpangku kankarlarni nyiya-kanti-kanti nyuntuku, marda kaji
ka kanyirrarlangu nyiya-kanti-kanti."  Yungurla Mr Percival-kuju
nganayi yangka yarturlu-piya kuja kalu kijirni ngapangka
yawu-kurlangu.  "Kangkalkurla Storm Boy-ki," wangkaja,
"kujarlu-kula."

Kamparruju Mr Percival-rluju paa-karrijalpa,
ngakarra-ngakarrarluju kalarla lirrangku maninjarla
jungarnirlilki kujurnu Storm Boy-kiji yaliji yangka yarturlu-piya
yawu-kurlangu.  Jirramarlu-juku kala-palarlajinta rdakaju pakarnu
wardinyirliji Hide Away-rli manu Storm Boy, manu marnpurnu
kala-pala purdangirli kakarda Mr Percival-ju.  Ngulajangkaju
kala-palarla yungu yawulku.  Mr Percival-ju kala wardinyi
jarrija-nyayirni.

Ngulajangkaju Hide Away-rliji kala japurnu Storm Boy-ji
karrinjaku rdarrjangkaku ngapangkaku, manu kalalu manyu-karrija
yangka-piya-yijala.  Ngulangka Mr Percival-rluju kalarla
japingkilki paarr-pardinjarla kangu yangkaju yarturlu-piya
yawu-kurlangu Storm Boy-kiji, manu kujurnu kala
nyanungu-wana-juku.  Ngulajangka kalarla pardarnu Mr Percival-ju
yawukulku.

Kalalu tarnnga-nyayirni warrarda manyu-karrija Storm Boy-kirli
ngapangka manu Hide Away-kirlirlangu ngapangka ngula-karda Mr
Percival-rluju kanja-yanulku yawu-kurlanguju manu kujurnu
ngapangkalku wajampa-wangurlu-karda.

Ngulajangka kuja kala yangka mayawunpa yanurnu yatijarni-ngirli
manu ngapaju kuja kala yatayi-jarrija Hideaway-ji kala yanu
wurnturu pirntinyarra ngurluju Mr Percival-rlulu kala-nyanu
japi-manu yawu-kurlangu kanja- karrarlu, kalala kanjarla kujurnu
Hideaway-kiji.  "Ngurrju- nyayirni," kala Hideaway-ji wangkaja,
ngarlarrinja-karra manu rdaka pakarninja-karra kuja kala pina
yanurnu pirntinyarra-kurra.  "Jirramarlulku yungurlujarra mani
yawuju.  Nyanungurluju yunguju kanyi yawu-kurlangu ngajunyangu
ngapa-kurra."  Manu jarnturnulku Mr Percival-kurlangu kakarda
manurla yungu yawu.  "Mr Percival nyuntujunpa
pinangkalpa-nyayirni Chinese jurlpu-piya yangka kuja kalu-jana
Chinese-rli jurlpu mardarni pinangkalpa yawu-kurlangu," manu Mr
Percival-rluju wardinyi-nyayirnilpa nyinaja warrarda parra wiri.

Parra-kari parra-kari kardiyaju kalalu-palangu nginji-wangkajalku
Storm Boy-ki manu Mr Percival-ku.  Yangka kardiyarlu kuja
kalalu-palangu nyangu, ngulaju kalalu-jana yimi ngarrurnurra
panu-karikilka.

"Warru ka purami jarntu-piyarlu," wangkaja purlka-pardu Sammy
Scales Goolwarlaju.  "Warungka-piya-nyayirni, junga karnangku
wangkami."

"Kajirna nyanungu-jarra nyanja-wangu-juku nyinayarla, ngulaju
kularna nyarrarla ngungkurr-nyinakarla ngulakuju jarukuju kuja
kankurlu warru wangka Storm Boy-kirli manu Mr Percival-kurlu,"
wangkaja yangkaju kardiyaju lata-pinkikingarduyu kuja ka yangka
mail jungarni-mani.  Jungajuku parra-kari parra-kariji
kalalupalangu nyangulku nyanungu-jarraju.

Yangka kuja kala-pala yarnkaja wurna Hideaway manu Storm Boy
Goolwa-kurra, kala-palangu Mr Percival-rlulu
paa-karrinja-karrarlu nyangu.  Nyanunguju kala paarr-pardija
warru-kirdi-kirdi manu purdangirli manu kamparrurla
nyanungu-jarrarlaju, ngaka kuja kalalu yukajarra Goolwa-kurra
ngula kala-palangu pirri-maninjarla pardarnu ngapangka ngaka
yangka kuja kala nyangu pawurtu kuja kala yarnkajarra ngurralku.

Yangka kuja kalalu purda-nyangu jaru kardiyarlu ngulaju
kalalu-jana yaninjarla liirlki-nyangu.

"Jarntu-piya-juku," kala wangkaja Sammy Scales-iji.
"Warungka-piya-nyayirni, junga karna-nyarra wangka.
Ngakarra-ngakarraju ngurujarraranparluju kapulu purda-nyanyi
nyampu-kurluju jaruju." Ngakarra-ngakarraju, Storm Boy-rliji
milya-pungulkulpa kuja jaru yali wangkaja Sammy Scales, ngulaju
junga wangkaja. Nyampu-kurlu kula wangkaja.  Yukirijilpa
karrinja-yanu ngapa wiri-wiri-kirra-pinangulku. Nyanungujurlu
ngapa wiriji rdirri-yungu May-rla, murnma-juku pirriya-kujulpa
karrija.

Kala mayawunpaju ngulaju kalalu yanurnu kulu-nyayirni
manulpalu-nyanu waja-waja-jarrinjarla yanurnu yulanja-karra
yulanja-karra.  Putalpalu-nyanu jungarni-manu yangka jungarniki
yaninjaku.  June-rlujulu-jana wilypi-manu panu-kari murlurrpaju
kujalpalu nyurruwiyi pardija kankalarni jiljangka, manulu kujurnu
jinta yayirni yuwarli-jangka Hideaway manu Storm
Boy-kurlangu-jangka.  Hideaway-rliji warurnulku waya-kurlurlu
wuurluju-kurra manu-jana watiya manu pirli yirrarnu kankalarni
yuwarlirlaju yangka jirdi mardarninjaku mayawunpa-kujaku.

July-rlajulu mayarra-jarrija-nyayirni mayawunpaju.  Marnkurrpa
wiri-patu-nyayirni ngapa mayawunpa-kurlu yanurnulu
kurlirra-ngurlu, jinta-kariji punku-nyayirni kuja-jana yangka
mangkuru ngapa turnu-manu pirli wiri-piya.  Kapurdu maninjarla
kujurnu pirntinyarra-kurra.  Ngapaju kala yanurnu
kankarlarra-kurra-nyayirni jilja-kurra kuja kapala nguna Hideaway
manu Storm Boy. Murlurrpa watiji kalalu narntinpari-jarrinjarla
rdilyki-yanu yujukuju kala yurnku-yurnku-jarrijalku.  Mr
Percival-rlangu kala yukaja kaninjarni-nyayirni ngapa manu
mayawunpa wiri-kijakuju.  Yangka kuja kala munga-jarrijalku,
Hideaway-rliji kala tarla manu-nyayirni tuwaju manu kala
yarda-yarda yirrarnu pirlangkitiji pangkingkaju.

"Jarda-jarriyalku nyuntuju jalanguju," kalala wangkaja Storm
Boy-kiji.  "Mungalyurruju kalaka marda nyampuju yujukuju kijirni
mayawunparluju kujarninginti-kari-kirra Coorong-kurra."

Rangkarrkurlu-nyayirni mungalyurru Hideaway-rliji yakarra-manu
Storm Boy-ji kujarlu, "Kapanku, Storm Boy," wangkajarla
nyanunguju.  Storm Boy-ji wangkaja, "Nyiya-jangka, yujukuju mayi
nyurru kujurnu?"

"Walku, ngayi pawurtu-jala wiri kijirninja-warnu!"  Hiseaway-ji
wangkaja, "Pawurtu-jala wiri pirntinyarrarla."

Storm Boy-rliji yukanja-yirrarnu nyanunguku palangu-kurlangu
kuutu-jarra manu puraja nyanunguku palanguju kankarlarni
jilja-kurra.  Kakarrarnirlpa rangkarrkurlu jarrinjarni-yanu,
ngurujulpa kamparrurlaju kardirrijuku karrija.
Hideaway-rli-nyanu lirraju yirrarnu kutu-nyayirni Storm
Boy-kurlangurla langangka manurla jiily-ngarrurnu.  "Nyangka!"
nyanungujurla purlaja, "Yali!".  Storm Boy-rliji nyangulku
nguyu-nguyu nyiya mayi kardirrirla.  Fingerbone karrijalpa
kankarlani jiljangka.  Jirri-mardanulpa yangka nyanja-kurlangu
watiya kujalu yuka-yirrarnu.

"Pawurtu!"  nyanunguju purlaja, "Walyangka!".

Fingerbone-rlu yurnku-yurnku-manu-nyanu jurruju.  "Ngapa manu
mayawunpaju nyampuju kulinypa nyayirni," wangkaja nyanunguju.
"Wiyarrpa-warri pawurturla," yurnku-yurnku-manu-nyanu jurruju,
"Wiyarrpa-warri!"

Kuja mungalyurru jarrijalku pawurtuju nyangulkulpalu
warraja-nyayirnilki ngunanja-kurra yawu wirijarlu nyurnu-piya,
manulpa ngapa wiri juurl-juurl-pinjarla ngurnnugu wantija
kankarlumparra, ngapa kijirninja-karra pawurturla juju
wirntinja-karra-piya.

"Kulalpalu julyurl-wantinjarla yantarlarni pirntinyarra-kurraju
nyampurlaju kulinyparla ngapangka manu mayawunparlaju.  Marda
pawurturlangu kijikarla jinta-kari ngapa-kurra," wangkaja
Hideaway-ji.  "Ruupu marda nyiya kajilpalu kijikarlani
pirntinyarra-kurra".

"Kujalpa nganangku kijikarla ruupuju nyampurlaju kulinyparla
ngapangka manu mayawunparla," Fingerbone-ju wangkaja.  "Walku
junga," wangkaja Hideaway-ji wajampa-nyayirni, "Manu jukurraju
marda kapu-jana walkulku karri."  Nyangulu-jana marnkurrpa marda
murntu-pala wati-patu warru wantinja-kurra pawurturlaju,
rdaka-rdaka jarrinja-kurra.

"Nyangkalu jana," Storm Boy-ji purlaja. "Nyarrpa
jarrirlangurlipa-jana wiyarrpaku!  Kapulu yukami ngapangka
mangkururl.  "Nyarrpa jarrimi-wiyirlipa-jana?"  wangkajarla
nyanungu palanguju. "Kularlipa-jana nyarrparlu kijirni ruupuju
wurnturu-kurrakuju."  "Nyarrpara kanjayi-wiyi wurnturu?"
"Wurnturu-nyayirni!"  "Kulalpa yapangku kijikarla yali kanjayi
wurnturu," wangkaja Fingerbone-ju, "Kutu karri-karrirlangu
walku".

"Kajilparlipa warikarla ruupurlangu kurlarda-kurra kulalparlipa
yali kanjayiji walku.  Mantarlalparlipa makiti kurlarda-kurlu."

"Kulalparna kijikarla pirliji yali kanjayiji," Storm Boy-ji
wangkaja.  Pirli-pardu manu walyangka manu kujurnu ngapa mangkuru
kurra-pinangu.  Pirliji wantija pirntinyarra-wana-juku.  "Yali
nyangkarlu," wangkaja nyanunguju.  Ngulajangkaju Mr Percival-ju
paarr-pardija nyanungurra wanaju-juku manu yanu kankarlani yangka
kuja pirli wantija kijirninja-warnu ngulangka warru paarr-pardija
kankarlani. Nyangulpa ngapa kulangantalpalurla manyu-karrija
nyanunguku.  Kulangantalurla nyanunguku kujurnu pirliji
maninjininjaku; ngulajangkaju manngu-nyanjarla pina yaninjarla
pirri-manu pirntinyarrarla.  Storm Boy-jirla purlanja-karra
purlanja-karra parnkanja-yanu nyanungukuju.

"Mr Percival!  Mr Percival-rlu-kula kajika kanyi ruupuju!
Nyanunguju paarr-pardimi-jangarra ka!"  Hideaway-rliji nyanjarla
manngu-nyangu.  Pina parnkaja yujuku-kurra manu parlu-pungu-jana
jirrama marda marnkurrpa yawu-kurlangu kirrirdi-patu ruupu-patu.
Warurnu-jana muku pulyangkajuku walyangka tarlangka.
Ngulajangkaju manu rampaku-nyayirni yangka yarturlu-piya wita,
manu warurnu ruupurla, manurla yungu Mr Percivaj-ku.

"Yali-kirra pawurtu-kurra!"  nyanungujurla wangkaja
jiily-ngarrirninja-karra manulpa-nyanu waku-jarra kankarlu-manu
manu kanunju-manu jurlpu-piyarlu nganta.

"Kangka pawurtu-kurra!"

Mr Percival-ju paa-karrijalpa.  Kulangantalpalu jinyi-jinyi-manu
yawuku maninjaku.  Ngulajangkaju kilpirli-jarra-nyanu
jungarni-maninjarla paarr-pardija ngapa mangkururla kankarlani.

"Pawurtu-kurra! Pawurtu-kurra!" purlajalurla Mr Percivalkuju.
Ngayilpa nyanunguju paa-karrija.  Wurnturu-nyayirni paarr-pardija
jinta-purdanjijiki, kujurnu ruupuju yawu-kurlanguju ngapangka
mangkururlajuku manu pina yanurnu.

"Walku," wangkaja Hideaway-ji, kuli-nyayirni.  "Puta kujurnu kuja
ngayi wiyarrparlu," Storm Boy-ji wangkaja, kuja Mr Percival
pirri-manu.  Yungulkurla yawu manu jarnturnulku kakarda.
"Ngurrju," nyanunguju wangkaja, "Ngurrju Mr Percival.
Jalangu-karirliji kapunpa yarda kijirni".

Walku-nyayirni ngayi puta kujurnu yarda.  Mr Percival-rluju
jingi-jingi paarr-pardija pawurtu-kurra pinangu, kala ngayi
juulpa-yanu.

"Nyuntujunpa ngurrju walanypirri.  Putanpa kujurnu wiyarrparlu.
Jirri-mardarnulpa Mr Percival-ju jipilyaku wirijarlu-piya manurla
yungu jinta-karilki yawu.  Yardalpa kujurnu, yarda kujurnu,
walkujukulpa juulpa-kujurnu.  Kamparrujulpalu wati-patuju
pawurturlaju paa-karrija-wiyi, ngakalkulu manngu-nyangu
kujalpa-jana nyanungurraku puta-puta kujurnu, manulpalu nyangu
ngarrurdarlulku kujalpa yarda-yarda kujurnu puta.

Storm Boy manu Hideaway-jipalarla kuli-jarrija-nyayirni kala
ngayi wiljingkijukulpa-pala yilyaja Mr Percival-ju.  Mr
Percival-rlangu kula mata jarrinjarla jupu karrija.
Paarr-pardijalpa kujapurda manu kalkurnupurda, kujapurda manu
kalkurnupurda.  Ngulajangkaju ngakarra-ngakarralku kujurnu
jungarnirliji.  Wirijarlurlu mayawunparlu kankarlu-maninjarla
kujurnu jinta-purdanji-kirra.  Kujurnu-nyanu kilpirli wiri-jarra,
manu kuja jungarni-jarrija kankarlani pawurturla.  Kujurnulku
ruupuju.  Wantija ruupuju pawurturlajuku.

"Nyurrunpa kujurnu!  Nyurrunpa kujurnu!"  Storm Boy, Hideaway
manu Fingerbone-julu-muku purlaja kuja Mr Percival pirri-manu
pirntinyarrarla.  "Nyuntujunpa ngurrju, wukarranji-wangu,
pinarri-nyayirni walanypirri!"  Manulpalurla yulkajalku,
manulpalurla yungu parljalku, manulpalurla warru-kirdi-kirdi
jurrka-pungu tarnnga-nyayirni kujalpa Mr Percival-ju paa-karrija
nyarrpa jarrija kuja nyanungu ngurrju-nyayirni. Manulpa
tarnngangka wantiki manu lirraju manurlpa ngarnu panu-jarlu
yawuju. Kala ngayili wankaru-maninjakuju jalangu-kula
rdirri-yungu.


Yangka pawurtu-kungarduyurlu paajurlu puuly-mardarnu yangkaju
yawu-kurlangu ruupu kuja wantija pawurturla, manulparla pardarnu
ngapa-karikilki wiriki, manu warurnulku yangka ruupu
jinta-kari-kirra yarnma-kurra ruupu-kurra.  Pulyangku
pulya-nyayirnirli nyanungurluju kanunju-manu ngapa mangkuru-kurra
manu-palangu rdaka-rdaka-jarrija Hideaway-ki manu Fingerbone-ku
rarra-maninjaku ruupuku.  Pulya-nyayirnirlijili
rarra-maninja-yanu ruupuju, kala kajilpalu kiljingki
rarra-mantarla, kajika ruupuju larra-yani manu kajikalu
yangka-piya-yijala rdirri-yinyi, yangka-piyarlu kaji kalu Mr
Percival waarn-pinyi.  Kala ngayirli walku pulyangkujuku
rarra-maninja-yanu.

Ngakarra-ngakarralku ruupuju kankarlu-jarrinja-yanu pulyajuku
ngapa-ngurluju. Fingerbone-ju parnkaja maninjaku, manulpa
jurrka-pinajarla rdaka-rdaka-jarrija wardinyi-nganta.  Yangkangku
pawurtu-kungarduyurlu paajurlu warurnu ruupu
pirrjirdi-nyayirnilki jirrirdi-piya yawu-kurlangu ruupu-kurra
yangka-kurra, manu panu-karirli wati-patu-karirli
kanunju-maninja-yanulu ruupuju kujalpa ngapaju
warraly-warraly-wantijajuku pawurtu-kurraju.

Ngulajangkaju Storm Boy-rli, Fingerbone-rlu manu Hideaway-rliji
pirntinyarra-kurra manulkulu yangkaju wirijarlu ruupu.
Ngulajangkajulu rarra-kangu kapankurlu kankarlarra jilja-kurra
yangka-kurra kujalu juka-yirrarnu watiya nyanja-kurlangu, ngula
Hideaway-rli warurnu pirrjirdi-nyayirnirli warru-kirdi-kirdi
watiyarlaju.  Ngula-purulpalu yangka wati-patu-karirli warurnu
jiya ruupu-kurra.  Jintangku wati-karirli-nyanu warurnu
nyanungurluju, manu wankiri-manu Hideaway-ji rarra-maninjaku
ruupuku. Ngulalpalu-jana kujarlujuku rarra-maninja-yanu.

Ngapaju mangkuruju ngayilpa kankarlu-jarrija manulpa-jana kuja
nganta jujungku kartirdi kardirrirli puta-puta manu watiji
ruupurlaju.  Yangka kuja kala ruupu kanunju-jarrija ngapangka
wati-kirli palka-kurlu, ngapangkuju kala muru-pungu
kanunju-nyayirni.  Storm Boy-rliji kala marnpurnu ngarrurda-kurra
manu mirr-mirr-karra yangkaju yawu-kurlangu jirrirdi-piya kuja
kala ngapangku warru-kirdi-kirdi ngurn-ngurn-manu.  Kala yalingki
watingki wurrangku-juku mayawunpaju manu pina ngapangkaju.  Manu
kala warrujuku kankarlu-jarrija ruupurlajuku.  Hideaway manu
Fingerbone-rlu kalapala rarra-manu ruupuju tarnnganku kuja
kalapala wirliyaju nyanungu-jarraju yukajalku kaninjarra
walyangka walyirirlaju, manu yangka pulku nyanungu-jarra-nyangu
kuja kala kankarlu-jarrija ngulaju kulanganta ruupu-piyalku
kujalpapala rarra-manu nyanungu jarrarlu.  Manu ngulajangka
rarra-manujukulu yangkaju wati ngapa wiri-ngirli mangkuru-ngurlu
pirntinyarra-kurra, ngulangka-nyanu jurnta rurruny-manu ruupuju
wiriji manu wantijalku walyangka walyirirla pirntinyarrarla.
Nyanungujulpa mirr-mirr-karrijalpa pirriya-kurlanguju
mata-nyayirni, kujalu wankaru manu.  Storm Boy-rliji parnkanjarla
manu nyanunguju watiji manu kangu yujuku-kurra.

Ngula-purulpalu panu-karirli wati-patu-karirli pina rarra-manu
yangka jiya pawurtu-kurra manu jinta-karilki wati-kari warrkarnu
jiyangkaju manu pirntinyarra-kurra jarrija.  Nyanungu-wanaju
jinta-karilki yanu, wantinjarlalpa yanu mata-nyayirni manu
rampaku-nyayirni pirntinyarrarlaju.

"Kapanku," nyanungu wati wangkaja.  "Pawurtuju ka
larra-yaninja-yani manu kalu marnkurrpalku watiji karrijiki
pawurturlaju!"  Hideaway-kurlangu ngalya mukarni-kirli
jarrijalku, manu Fingerbone-julpa mata jarrinja-yanulku
kujalpapala wirliyaju yukaja walyangka walyirirla
rarra-maninja-karra.

"Kapanku!"  nyanungujulpalu mata-nyayirni wangkaja.  "Pawurtuju
ka larra-yaninja-yani."

Ngakarra-ngakarralkulu-jana rdaka-pala wati pirntinyarra-kurra
manu wankarujuku jintakulkulpala karrija walkuju yangkaku pawuju.
Ngula-jangkaju nyanungurlukulu yampija pawurtuju manu yarda
rdirri-yungu rarra-maninjakuju.  Nyanungurluju pawujurlu ngulaju
wiringki kanunju-manu ruupuju, manu Hideaway manu Fingerbone
ngulajulpapala mata jarrija-yanulku.  Ngulajangkaju ruupujulpa
larra-yaninja-yanulku.

"Kapanku!"  Hideaway-ji purlaja.  "Nyanunguju ka yurirrimilki."
Storm Boy-rliji maninjarla ruupuju rarr-manulpa.

"Kapanku!"  purlaja yangkaju pawuju.  "Nyanunguju ka yanilki."
Jinta marda jirrama yangka wati kujalpa pirrjirdijiki wapaja
ngulangkuju puuly-mardarnu jirrirdi-piyaju yawu-kurlangu manulpa
rarra-manu.  Pulyangkujukulpalurla jirrnganja rarra-manu ruupuju
paajukuju manulu pirntinyarra-kurra maninjarla rarra-manu
nyanunguju, yangka-piya-wangulku yingirri-pinkiji ngapa-jangka.

"Wankaru," nyanungujulpa warrarda wangkaja rampaku-nyayirni,
"Wankaru manunkujulu nyurrurlarlu manu walanypirirli."

Hideaway-rli manu Storm Boy-rli mardarnulu-jana yujukurla
nyanungu-nyangurla parraku jintaku yangkaju paaju manu
nyanungu-nyangu rdaka-pala wati-patu-kari.  Yungulu-jana
mangarri-pinki manulu-jana parduna-manu wawarda nyanungu-nyangu.
Mungalyurruju ngapa manu mayawunpajulpa raa-jarrijalku manu
wantalkulpa miril-karrija Coorong-rlaju.  Ngulajangkaju
Hideaway-rliji jungarni-manurlpa pawurtu nyanungu-nyangu kanjaku
wati-patuku Goolwa-kurraku.

Yaninjakungarntirliji paajuju wuruly-wangkajarla Hideaway-kiji
kuja, "Nyunturlulu manu nyuntu-nyangurlu wungu-warnurlu yalirli
yapangku wankaru-manunkulu-nganpa, manu wirriyarlu manu
jurlpurlangurlu. Wangkarnalu-nyanu, "Nyarrpa-jarri
yungurnalu-nyarra nganimpalku kujankulu-nganpa wankaru-manu?"
Hideaway-ji kujarlaju karrarda-jarrija.  "Kuja
manngi-nyanja-wangulu nyinaya," nyanunguju wangkaja.

"Nyurrurnalu-nyanu wangkaja nganimpaju," wangkaja paajuju.
"Wangkajarnalu yungurnalurla payi-mani ngulaku wirriyaku
kuurlu-kurraku yaninjaku Adelaide-rlaku."  Hideaway-ji
wajampa-jarrija.  "Nyanunguju kaji ka yirraru nyina manu
ngajurlangu.  Nyanungu-nyangu rduku-rduku kaji ka nyurnu-jarri
mayawunpa-ngurlu, ngapa-ngurlu manu Mr Percival-ngurlu."
"Ngula-kula ngayi," wangkaja paajuju.  "Nyanunguju ka nyina
karlarla mayi, kapu karlarla manu jinta?  Ngakaju kapu wirilki
nyina, manu kula milyapinjarla yirrarni pukungkaju
nyanungu-nyangu jaruju,walku.  Warla-pajirninja-wangu yilyaya
kuurlu-kurra."

Hideaway-ji jurru kaninjarrakari jarrija.  "Yuwayi,jungajuku
ngulaju.  Yantarla nyanunguju."

Kala ngayi kujalurla purlanjarla yimi ngarrurnu Storm Boy-ki
nyarrpa kujalpalurla nyanunguku wangkaja kuurlu-kurraku
yaninjaku, kula ngampurrpa jarrija yaninjaku, walku.

"Walku!" nyanunguju wangkaja karrarda-nyayirni.  "Ngajulurluju
kularna yampinja-yani Mr Percival!"

"Storm Boy ..."

"Kajilparna Mr Percival palkajuku ngulanya kaji karna yani
kuurlu-kurraju."

"Milyapinyijala kanpa, kulalpanpa kangkarla walku!"

"Ngulajuku, kularna yani-yijala ngajuju."

Ngulajangkaju paajuju wangkaja. "Ngulajuku," nyanungujurla
wangkaja Hideaway-kiji. "Ngaka marda".

"Kapurnalu ngakarra-ngakarraju yirrarnijiki kuurlurlaju."
Ngulajangka-jana jakuru-pungulku yaninja-kurrarlu manu janturnu
Mr Percival kakarda.  "Nyuntujunpa wirijarlu, yuntardi jurlpu,"
wangkajarla nyanunguju.  Kankarlarra-karirli nyangu Hideaway.
"Kaji palimi yilyaya Museum-kirra kapurnalurla yirrarni yirdi
pakujurlaju nyanungu-nyangurlaju Nyampurlu walanypiri kuja-jana
wankaru-manu jilkarla-pala wati-patu.  Hideaway-rliji pina nyangu
kapankurlu.  Wardinyi jarrija kujalpa Storm Boy karrija
waparlkujuku purda-nyanja wangu.  Kula purda-nyangu paaju
kuja-kurra wangkanja-kurra.


Tarnngalkulpalu kardiyaju wardinyi nyinaja.  Yangka ngapa manu
mayawunpa wiri ngulajulu pina yanu marlirri-kirra kurlirra,
wantangkujulpa purlku manulku jilja-warriji, ngurujulpa yukurilki
karrija manulpalu pardija jalyirrpa manu wita-wita.

Ngulajangka yukurijilpa karrija jipilyakuku luwarninjaku yangka-
piya-yijala.  Coorong-rlajulpalu kardiyalku-juku wapaja makiti-
kirli, ngurnngu-wangkajalpa yangkaju makiti-jangka luwarninja-
warnu kankarlu manu kanunju ngapangka, manu parntijalpa ngawu
ngati-nyanu mangarri-kirlangu-piya kunjuru.  Mungalyurru-kari
mungalyurru-kariji kalalu jurlpulku-juku yulaja manu purlaja.
Storm Boy-rliji kala-jana nyangu jurlpuju wantinja-kurra.  Marda
murru-murru-rlangu kalalu paarr-pardinja-yanu ngurra-kurra
nyanungurra-nyangu-kurra yangka-kurra jurlpu-kurlangu-kurra.

Yangka-warnurlu kujalu luwarnu wita-wiyi Mr Percival.
Ngulajulpa-jana nyuru-nyuru jarrija kardiyakuju luwarninjaku-
ngarduyuku kala-jana rdapa karrkaja jiliwirri nganta manu kala-
jana liirlki-nyangu tarnngangku.  Ngulajangka kalalu wajili-
pungu kuli-karrarlu.  Kala julyurl-wantija warru pawutu
nyanungurra-nyangu-wana wakurturdu-maninja-karda.  Kala
ngulajangkaju tarnnga paarr-pardija warru kankarlumparra warru-
kirdi-kirdi pinta-pinta-piya yangka kuja kalalu puta wuruly-
nyinakarla.  Kujarluju kala-jana warnkiri-manu jipilyaku-warri
wurnturuku yaninjaku makiti-kijaku luwarninja-kujaku.

Ngulaju kalalu milya-pungulku jipilyakurlu kuja kala-jana Mr
Percival-rlu warnkiri-manu, manu kalalu wurnturulku yanu.  Wati-
patu yangka makiti-kirli kalalurla kuli-jarrijalku.

"Walku-nyayirni kajana yalirli paa punkungku warnkiri-mani,"
wangkaja kalalu.  "Palka-juku ka warru yanirni.  Punku-nyayirni
jiili-piya-wangu yawu-kurlangurla nitingka."

"Warra-warra-kanyi kangalpa nurungkarlu," wangkaja wati-kariji.
"Kularlipa-jana jipilyakuju luwarni palkangka nyanungurlaju."

Kuja-juku ngayi kala-jana kapa-kapa-manu parra-kari
parra-karirli, jintaku parraku yirraru-nyayirniki February-rla
mungalyurru.  Storm Boy-jilpa karrija kankarlarni jiljangka,
nyangulpa wanta kankarlu jarrinja-kurra ngapa mangkuru-ngurlu
japu-japu warlu- kurlu-piya.  Ngulajangka nyangu-palangu
wati-jarra parntarrinja- kurra yuwurrkurla Coorong-rla.
Pululu-nyayirnirli-pala-jana pardarnu jipilyaku-warriki kujalpalu
julyurl-wantija ngapangka kajili-nyanurla kutu jarrija.
Ngulajangka Mr Percival-lku yanurnu .  Paarr-pardinjarni-yanu
kankarlumparra wati-jarrarla, manu yangka jipilyaku-warri
yulajalu ngarruda, manulu kilji- nyayirni paarr-pardija
ngapa-ngurluju kankarlarra.

Wati-jarraju-pala kuli-nyayirni purlaja.  Jinta-kari juurl-pungu
yarlu-kurra yuwurrku-ngurluju, kankarlu manu nyanungu-nyangu
makiti manu jiily-ngarrurnulpa jungarnirli-jiki Mr Percival-
kurra-juku luwarninjaku-ngarntirli.  Storm Boy nyangu yaliji wati
makiti-kirli manu kilji-nyayirni purlaja yulanja-karra.

"Luwarninja-wangu!  Luwarninja-wangu yampiya-pala!  Ngulaju Mr
Perc--"

Nyanungu-nyangu linpakujurla wapirrija yangka makitirli kuja
ngurnngu-wangkaja.  Mr Percival-jilpa rdarr-rdarr paarr-pardija
kulangantalpa paarr-pardija wuurlu kirlaji-jangka-piya-kurra.
Ngulajangkajulpa wantinja-yanurnulku walya-kurra.  Storm Boy-
jilpa parnkanja-yanu jingi-jingi yulanja-karra, wantinja-karra,
juurl-pinja-karra, ngaal-ngaal-karrinja-karra, nyanungu-nyangu
rduku-rduku juurl-juurl-pungulpa kilji-nyayirni.

"Mr Percival!  Luwarnurlujulu Mr Percival!" tarnnga-jukulpa
purlaja.  "Mr Percival!  Mr Percival!"

Hide Away-rlijilpa jungarni-jungarni-manu mangarri ngarninjaku
kuja Storm Boy-lki yukajarra yulanja-karra. "Mr Percival!
Luwarnulu Mr Percival!"  Hide Away-rliji pina nyangu
ngarrurdarlu, kujurnu puurnu kujalpa rdakangka mardarnu, manu
parnkaja kilji-nyayirni yungu-palangu parlu-pinjarla ngarrikarla
wati-jarra makiti-kirli.  Kala ngayili nyurru-juku yanu.
Kurnta-karra manu wukarra-karra, kapanka yanulu kujarninginti-
kari-kirra Coorong-rla, manulu warrkarninjarla yanu
rarralykajirli.

Hide Away-ji pina yanurnu kulu-nyayirni.  Manu ngulajangkajurla
puntarnu Mr Percival Storm Boy-ki manulpa warru nyangu nyarrpara-
wana kujarlujulu luwarnu.  Rduku-rduku-rlangu nyangu manulpa
jungarni-manu pinkirrpa.  Mr Percival-jilpa pulya-nyayirni puta-
puta wangkaja manurlpa kapanku-kapanku ngaany-kujurnu.  "Kapu
mayi....wankaru nyina?"  Storm-boy-jilpa puta-puta wangkaja.

Hide Away-rlirla pina yungu nyurnuju jurlpuju manu ngulajangkaju
karrijalpa tuwangka, nyangulpa warru yirri nyarrpara-wana kuja-
pala yanu wati-jarra luwarninja-warnu jawajardu.  Kulalpa nyarrpa
jaruju wangkayarla; putalparla warrurnu jarukuju.

Parra-wiri Storm Boy-rlijilpa mardarnu Mr Percival-ju.  Purranja-
kurlangu wanarlulpa mardarnu wurdungu-nyayirnirli wajamparlu,
kujalpa yangka ngulangkarlu nyurruwiyi mardarnu yangka
luwarninja-warnu-yijala.  Fingerbone-rlujulpa puta-puta wardinyi-
manu, manu Hide Away-rli putalparla yungu mangarri ngarninjaku,
walku ngayilpa-nyanu Storm Boy-rliji jurru yurnku-yurnku manu,
manulpa nyinaja wurdungu manu yurirrinja-wangu tarnnga-juku.
Jalangu-kari jalangu-kari kala marnpurnu manu jungarni-manu
pinkirrpaju Mr Percival-kurlanguju, marda kala jungarni-manu
kilpirli ngawu-purdanji.  Nyanungu-nyangurla rduku-rdukurla
milya-pungulpa Storm Boy-rliji kujalpa palinja-yanu Mr Percival.
Mr Percival-jilpa rampaku-nyayirni ngaany-kujurnu manu kapanku-
kapanku, nyanungu-nyangu palka manu kakardajilpa wantijalku,
manulpa-nyanu tarnnga-nyayirnirli majarnu kujalpa paniya-jarra
larrapa-wangu-juku ngunaja.  Ngulajangkaju, kala paniya-jarraju
larrapa jarrija-yijala, manu kala-nyanu puta-puta wantiki-manu
lirraju pulyangku wajampa-nyayirnirli yinka-karrarlu-nganta,
yangka kuja kala pina jarda jarrija.

"Mr Percival," Storm Boy-ji jaalypa wangkaja, "nyuntujunpaju
ngurrju-nyayirni wungu-warnu ngajuku."

Wuraji-wurajilki wantajulpa kanunju-jarrija-yanu, manu yama-julpa
yurirrinja-yanu wilypiri-ngirli.  Kankarlarra jilji-julpa miril-
karrija wuraji-wuraji wanta jiilyparla, manulpa ngulajangkaju
walku-jarrija mungangkaju.  Hideaway-rli kula ngunti-manu ngiji.
Ngayilpalu marnkurrpa nyanungu-patu nyinaja warlu-kurlangu-wana
--Hide Away, Storm Boy manu Mr Percival -- munga-purulpalu
nyinaja yujukurla manulpalu yanjilypirriji miril-karrija warraja-
nyayirni.

Manu ngulajangkaju mungangka Mr Percival-ju palijalku.

Ngaka ngulangka Hideaway-ji yurirrija.  Nyanunguju karrinja-
pardija pulya-juku, manu pulyangku, pulya-nyayirnirli,
puntarnurla Mr Percival Storm Boy-ki.  Ngulajangka Storm Boy-
rliji-nyanu kujurnu pangki-kirra manulpa yulaja pulya-nyayirni.
Tarnnga-nyayirnilpa yulaja, ngaka kujarla Hide Away yanumpa
manurla rdaka yirrarnu jimantarla.

"Junga kujaju kuja kanparla yulami Mr Percival-ku," wangkajarla
nyanunguju, pulya-nyayirni, "kala ngayi tarnnga yulanja-wangu
nyinaya, Storm Boy."

"K-Kala nyiya jangkarlulu luwarnu Mr...Mr Percival?  Kulalpa-jana
murru-murru-manu nyanungurraju, ngayilpa-jana warnkiri manu
jipilyaku warru."

"Nyampurla ngurungku," Hide Away-ji wangkaja wajampa-karra,
"kapulu watiji kuja-juku nyina punku kulinypa mari-wangu,
jalangu-jalangu-piya, kuja kalu wati nyina punku, marda warungka,
marda pinangkalpa marda ngurrju-nyayirni.  Jalangurlu
nyangunpa-jana wati nyarrpa-jarri kuja kalu."  Ngulajangkajurla
parnta-yirrarnu pirlangkiti Storm Boy-kiji manurla wangkaja
pulya-nyayirni, "Jarda jarriyalku."

Walku ngayi Storm Boy-ji kula jarda ngunaja.  Munga-wiri
yakarralpa nyunaja, jirri-mardanulpa nyanungu-nyangu katarlpi
jirrmilypa-jangka.

Mungalyurruju Hide Away-jirla wangkaja Storm Boy-kiji. "Yangkarra
wati-patu kuja-jana Mr Percival-rlu wankaru manu wangkajalu
yirrarninjaku Mr Percival-ku museum-rla-nganta, pipa-kurlu jaru-
kurlu kuja-jana wankaru-manu nyanungurra --- kuja-nyanu
nyanungurlu wankaru waja-waja manu.  Ngampurrpa mayi kanpa kuja
nyinami?"

Storm-Boy-rliji-nyanu yurnku-yurnku-manu jurru.

"Mr Percival-ju kulalpa ngampurrpa nyinayarla kuja-kuju,"
wangkaja nyanunguju.  "Ngamingka yirrarninjaku kardiyaku
liirlki-nyanjaku.  Walku kula!"  Manu ngulajangka maninjarla
kangu pangirninja-kurlangu kankarlarra jilja-kurra yangka-kurra
kuja ka juka karri watiya.  "Mr Percival-ju ngampurrpaju marda ka
nyina milyingka- yirrarninjaku nyampurlaku," wangkaja nyanunguju,
"nyanja- kurlangu watiya-wanaku.  Nyampuju kapurla walyaju nguna
nyanunguku tarnnga-juku."  Manu rdirri-yungu pangirninjakulku.

Hide Away-ji yurnku-yurnku jarrija jurru.  Ngulajangkaju
nyanungurlangurlu manu pangirninja-kurlangu manu yanu kankarlarra
pangirninjaku.

Junga-juku-pala milyingka-yirrarnu Mr Percival kaninjarra yangka
nyanja-kurlangu watiya-wana kankarlani jiljangka kuja ka miril-
karri wanta-jangka wuraji-wuraji, pirntinyarra kanunju-kurlu manu
walya kuja ka miril-karri manu ngapa pirntinyarra kara-kurlu kuja
ka warraly-wanti walya-kurra yalirla parra wiri manu munga wiri
--- manu warru-kirdi-kirdi nguru wantiki, manu mayawunpa nyampu
ngurungku, manu kulinypa yirraru mayawunpa yuwurrkurla.

Ngulajangka kuja-pala walku-jarrija pangirninjaku, Storm Boy-
jilpa karrija tarnnga-nyayirni, warru nyangulpa yirri warru-
kirdi-kirdi nyanungurla.  Ngulajangkajurla jungarni jarrija Hide
Away-kiji.

"Yanilkirna."

"Nyarrpara-kurranpa yani?"

"Kala mayi kuurlu-kurra!  Kujalu yangka wati-patu wangkaja."

"Yuwayi!  Yuwayi!"

Hide Away-rliji milya-pungulpa ngula kujalpa Storm Boy-ji
yalirlaju nyinayarla Mr Percival-wanguju.  Jirrama-juku-pala
yaninja-yanu kaninjarra-kari jiljangka yujuku-kurra.

"Yampimirra karli pawutuju Goolwangka parra-patu," Hide Away-ji
wangkaja.  "Kanyi karnangku ngajulurlu Adelaide-kirra.  Jungarni
maninjini karnangku kuurluku-ngarnti."

Manu kuja kula Storm Boy-ji yanu kuurlu-kurraju.  Hide Away-ji
pina yanu yujuku-kurra Coorong-wana, pardanulparla Storm Boy-ki
ngaka kaji pina yanirni yalatayi-puru.  Jalangurluju kanpa nyanyi
nyanungju.  Parrangkaju, Fingerbone-ju kala yanirni wangkajaku,
kala mungangkaju ka karrimi jinta yangka-wana watiya
nyanja-kurlangu-wana manu nyanyi ka ngapa mangkuru manu mangkurdu
kuja yanirni karlarni-ngirli; manu wurnturu-nyayirni Adelaide-
rla, Storm Boy ka nyinami kuurlurla wintawu-wana manu kajana
watiya-warri manu nguru mayawunpa-kurlu nyanyi.

Manu yangka nyiya-kanti-kanti mardarni kalu rduku-rdukurla ---
jaru mayawunpa-kurlangu manu jaru ngapa-kurlangu, manu yirdi-
warri walyangka; Coorong-rlangu, kuja ka parntimi kara
pirntinyarrarla; yujuku-rlangu, manu kujalpalu wardinyi nyinaja
parra-kari, parra-kari.  Manu nyanungu-jarrarlurla kankarlani
manngi-nyanyi kapala, kujarlu kapala nyanyi kilpirli-jarra
mangkurdurla --- jirrama kilpirli-jarra kardirri-jarra nguyu-
nguyu-kurlu --- yitipirla-wantiki jarrinja-kurra ngurungka.

Kujarra-piya jurlpu Mr Percival-piya kula kalu junga palimi.


Kuja wangkaja Wes Lanhupuy Batchelor-rla D-BATE-ki Graduation-rla
[[Osborne-1 file WLAN87.SPE, November 1987]] [[D-BATE is
Deakin-Based Aboriginal Teacher Education. There was a graduation
ceremony for the first graduates in mid-1987.]]

Nyampuju marrka-nyayirni kajilpa milyapinyi yangka kujalu yapa-
paturlu manu university degrees Northern Territory-rla. Yapa
yangka ngalipa-piyarlulu manu pinarri-paturlu. Nyurruwiyi kula
nganangku yapa jinta-karirli nyampu piyaju manu walku, ngakalu
nyampurra-paturlu yapa-paturlu manu university degrees-ji ngulaju
ngurrju-nyayirni.

Ngampurrpa-jarri karna-nyarra kajinkirli yapangku manngi-nyanyi
yimi yangka kardiya-kurlanguku pina-jarrinjaku Australia-rla manu
nyampurla Northern Territory-rla.

Nyurruwiyi nyampu Ausrtalia-walya kujalu-nganpa puntarnu
kardiyarlu nguru-kari-wardingki-kirli, yangka kuurlu-kari kuurlu-
kari nyampurla Australia-rla, jaru-kari jaru-kari kujalpalu
wangkaja kuurlurla ngulaju yangka yapa-kari kardiya kujarlu
nganpa jangkardu yanurnu jarukurlu nyanungu-nyanu-kurlulku pina-
maninjaku. Yapangku manu kardiyarlu yangka nyurruwarnu-paturlu
ngulaju kalu wurrangku-juku milya pinyi manu nginyii-nyinyirla
mardarni nyampuju jaruju nyampurla Northern Territory-rla, manu
kuurlu-kari, kuurlu-karirlaju kalu nyampurra-piyaju mardarni-
juku.

Walku-nyayirnilpa karrija nyurruwiyiji, kuurlu-kari, kuurlu-
karirlaju kardiyarluju kalalu-jana yapaju kurdu-kurdu puta pina-
manu. Kuruwarri nyanungurra-nyangu jaruku kardiya-kurlanguku
wangkanjaku. Ngulaju kuurlu-kari, kuurlu-kari warding-kirli
Australia-wardingkirli kuja kalu-jana puta pina-mani yapa kurdu-
kurdu nyanungurra-nyanguku kuruwarriki.

Nyurruwiyi kujalu yanurnu yapa-kari kardiya nguru-kari-wardingki
nyampu-kurra Australia-kurra ngulajurlu-nganpa kuruwarri ngalipa-
nyangu jurnta waja waja manu.  Jaru ngalipa-nyangu yapa- kurlangu
kuruwarri manu jukurrpa.

Milyapinyi-juku-karlipa manu karlipa nginyinginyirla-juku
mardarni yangkaju yimi ngaliparluju yapangku yangka
Government-rli kujalu-ngalpa puta-pungu ngalipa-nyangu kuruwarri.
  
Yapangkuju manngi-nyanyi manu ngamurrpa karlipa nyina kuja
karlipa-nyanu mardarni-juku ngalipa-nyangu yapa-kurlangu
kuruwarriji.
 
Marrka-nyayirni wiri-nyayirni nyampuju kuja karlipa-jana kurdu-
kurdu ngalipa-nyangu pina mani kuurlurla. Kuruwarri ngalipa-
nyangu-rlangu yungurlu pinarri-jarri nyanungu-rlangu.
   
Kuurlu-kari, kuurlu-karirla yangka kurdukurdu kuja kalu pina-
jarrimi, ngulaju jirrama-kurlu jaru-kurlu. Marda ngawu, marda
ngurrju kujarluju kalungalpa ngatinyanuju manu jajinyanuju
wajampa mani.

Jinta yapa kuja kalu milarni ngulaju marda wangkanjaku yangka
mitingki-rla-ku manu kuurlu-rla-ku manu yampinjaku kurdukurduku
jalpi-ki nyinanjaku kapakapa-jarrinja-kujaku yapa-kurlangu
kuruwarri-ki, marda jurnta yaninjaku kardiya-kurlangu kuurlu-
ngurlu.

Yangka yapa kuja kalu-jana milarni yangka kuja kalu milya-pinyi
kardiya-kurlangu kuruwarri ngulaju kalu pina-jarrimi yungulu
warrki-jarrimi nyiya kanti-kanti-rla warrkingka yangka ngurrara-
kari, ngurrara-kari warlaljarla.

Kuurlu-yangka kuja kajana pina-mani, ngulaji-kajana kanyi yapa-
kurlangu kuruwarri, yungurlu milyapinyi kuurlurla. Jinta-kari
jinta-kari kalu puta-puta milyapinyi yapa-kurlangu manu kardiya-
kurlangu kuruwarri kuurlurla. Kujalu kardiya wiri-jarrija
witajangka kula kalu yapa-kurlangu kuruwarri milya-pinyi, kala
kalu jintangka-wiyi warrki-jarrimi ngakaju kala kalu jinta
karirlalku warrkijarrimi.

Ngampurrpa-nganta kalurla yapa-kuju nyina yangka kuja kalu
nyanungurra-wiyi warrkijarrimi, ngaka kaji kalu jana nyanungurra-
kulku puntarni warrkiji kardiyalulku yirrarninjaku.

Nyampu jungajala kuurlurlaju kujakalu-jana kardiya kuurlurla
pina-mani nyanungurra-nyangu kuruwarri yapaku kalu-jana yinyi.
Kuja kajana kurdu-kurdu yapa puta-puta kapa-kapa-mani kuja kalu
kardiya- kurlangurla kuurlurla nyina.

Kurdu kurdurlu yangka yapangku kalu milya pinyi warrki-jarrinjaku
kardiya-kurlangu kuurlurla manu kuurlu kuruwarri-kirli. Kajirli
jirramalku kuruwarri milya-pinyi kuurlurla. Kardiya-kurlangu manu
yapa-kurlangu.

Kajirli kardiya-kurlangu kuurlu yapa-kurlangu-piya-kurra mani
manu ngulajangkaju kardiya manu yapa kajirlipa jinta-kurra-jarri
yungurlu milya-pinyi jirrama kuruwarri yapa-manu kardiya
kurlangu.

Kajirli palka-mani ngakalku,ngulaji nyarrpa-jarrimi kapurlu
Education Department-wardingki marda kalu ngampurrpa nyina, marda
kalu walku ngampurrpa-wangu nyina. Yungurlu yapangku ngampurrpalu
milya-pinyi.

Yapa tijaku yungulu-jana kurdu-kurdu nyiya-kanti kanti pina mani
manu nyarrpangku yungurlu jana yapa-kurlangu kuruwarri milki-
yirrarni manu pina mani. Kuja kalu nganpa purlka-purlkarlu manu
muturna muturnarlu yimi ngarrirni kajilpa-jana yapa kurdukurdu
pina mani kuurlurla.

Yangka kujarnalu kardiya-kurlangu kuruwarri pina-jarrija
kuurlurla, ngulaju yungurnalu tarnngangku-juku mardarni yangka
wangkanjaku kapumanu-ku.

Nyampuju kapirlipa-jana jirrama jaru-kurlangu manu pina-jarrinja-
kurlangu pina mani kurdukurdu kajirlipa yapa wangkami manu
ngarrirni nyarrpangku kapirlipa-jana pina mani kajirlilpa-jana
kurdu-kurdu pina mani ngalipa yapa tija-rlu kuurlurla.

College-rla kuja kalu-jana yapa pina mani, ngulaju kajirli
kardiya-kurlangurla-mipa milyapinja-kurlangurla manu ngurrju-
maninja-kurlangurla pina jarrimi.

JUJUMINYIMINYI-KIRLI

Nyampu jujuminyiminyi yapa-kurlangu, ngula karnalu palka-mani manangkarrarla, wardijirla kanunju ngulaka pardimi.  Wardijirla ka pardimi panu-jarlu-nyayirni.  Manangkarrarla, marna-wana ka pardimi.  Marnangka ka karrinjayani.  

Ngula-juku karnalu pajirnilki.  Pajirnilki karnalu, parnti-yirrarni karnalu-nyanu.

Kurduku karnarla parrajarla yirrarni, yungurla parntinjayani.  Tirnngi-yirrarni karnalurla mulyu-kurra.

Wiri-wirirli karnalu-nyanu yirrarni manangkarra-wanarlu nyurnukujaku.  Manangkarra-wana karnalu-nyanu parnti-yirrarni nyampuju jujuminyiminyiji, miirnta-kujaku -- kuntulparlu kujaka-nganpa pakarni.  Kuntulpakujakuju, ngurrju-mani ka-jana nyampurluju.  

Wiri-wiri, wita-wita, kurdu-kurdu yangka jalangu-warnu, parrajarla kujaka ngunanjayani, jujuminyiminyiji karnalu-jana yirrarni parrajarlaju, yungurla ngunanjayani jurrungka.  Manu karnalu-jana rdukurdukurla yirrarni wita-witakuju jalangu-warnukuju.

KARRINYARRA

Cymbopogon ambiguus

KARRINYARRA-KURLU    

Nyampu yirdi, marna-jala karrinyarra.  Puturr-puturrpa-kurlangu, minjiyi-kirlangu-yijala, miirnta-kurlangu.  Puyu-pinyi kalu nyampuju, purra kalu-nyanu.  Purraja kala-rnalu-nyanu nyurruwiyiji. 

Pamarrpa-wana ka nyampuju karrimi.  Ngula kala-rnalu pamarrpa-wana nyampuju pajurnu karrinyarra, kala-rnalu puyu-punyu kurdu-kurduku, wiri-wiriki, wita-witaku.  

Puyu-pinjarla kala-rnalu-jana minjiyi-jangka maparnu puturr-puturrpa.  Mirriji-pinki kala-rnalu-nyanu maparnu.  Ngurrju.  Mirrijini-yijala nyampuju.    

Kijikiji ka pardimi manangkarrarla, manjangka manu watiyarla kankarlarra.  Kapurdu-nyayirni ka pardimi, wajirrki manu yulyurdu-yulyurdu.  

Ngula kalu pajirni yapangku, lampunu-piya ka karlimi.  Ngula kalu-jana kijirni kurdu-kurdu puturr-puturrpa, wijini-kirli kijikiji-kirra.  Maparni kalu-jana pajirninjarla kijikijirli, lampunu-piyarlu.  Maparninja-warnu kalu ngurrju-jarrimilki, lawa-jarrimilki kalu wijiniji kijikiji-jangkaju.

Majardimajardi
Ngirlangirla

Majardimajardi-kirli, Ngirlangirla-kurlu

Majardimajardi, ngirlangirla, mirrijini-yijala nyampuju kujakalu puyu-pinyi, puyu-pinyi, puyu-pinyi.  Ngula-jangkaju kalu-nyanu rdukurduku purrami.  

Kalalu nyurruwiyiji mardu-kurra-jala puyu-pungu manu pangurnu-kurra yangka wita mardu-kurra-wiyi, parraja-piya wita.  Ngami, ngulangkaju kala-rnalu puyu-pungu nyurruwiyiji. 

Lampunu-piya-yijala nyampuju mirrijini, minjiyi-kirlangu, wijini-kirlangu, mijilypa-piya-yijala.  Nyampurrarla-kula kalalu nyurruwiyi-nyurruwiyiji purlka-purlkaju wiri-jarrija, majardimajardirla, ngirlangirlarla.

Manangkarrarla ka pardimi nyampuju, wantiki rdaalyparr-nyina wantiki.  Wantimilki ka, ngamarna-piyalku nyampuju.  Yarla yangka kujaka ngamarna nguna, ngula-piya ka wanti nyampuju.


Mijilypa nyampuju, wijiniki, minjiyi-kirlangu.  Wiri-wiri yangka kujaka japirnparlu mani, wiri-wiri yangka japirnpa-jangkaku wijiniki, ngula puyu-pinjarla, pangurnu-kurra, parraja-kurra kalu puyu-pinyi.  Ngula kalu-nyanu yirrarni, yirrarni, yirrarni jurrungka.  Karlangu-jangkarla kalu-nyanu parnta-yirrarni, mirriji-jarrarla.  Maparnilki kalu-nyanu palkalku nyampurluju. 

Linji-jarri ka, nyanungu-juku ka lurlurl-wanti. Ngapa-piya kujaka karlimi, kanyi kalu-nyanu yangkaju linji. Pangurnu-kurra, parraja-kurra kalu yirra-yirrarni. Pantirni kalu, parraja-kurra kalu rdakurl-yirrarni. Kanyilkili-nyanu. 

Yangka kujaka karlimi, ngulaju kalu-nyanu wirlinyi-wapangurlu maparni mijilyparluju. Wapurnungku, wirrkali-warnu, karli-karlimi ka yangka ngarntarlku-jangka larra-jangka. Karlimi ka, ngulangku-juku kalu-nyanu mapa-maparni mijilyparlu.

Mijilypa nyampuju, wijiniki, minjiyi-kirlangu.  Wiri-wiri yangka kujaka japirnparlu mani, wiri-wiri yangka japirnpa-jangkaku wijiniki, ngula puyu-pinjarla, pangurnu-kurra, parraja-kurra kalu puyu-pinyi.  Ngula kalu-nyanu yirrarni, yirrarni, yirrarni jurrungka.  Karlangu-jangkarla kalu-nyanu parnta-yirrarni, mirriji-jarrarla.  Maparnilki kalu-nyanu palkalku nyampurluju. 

Linji-jarri ka, nyanungu-juku ka lurlurl-wanti. Ngapa-piya kujaka karlimi, kanyi kalu-nyanu yangkaju linji. Pangurnu-kurra, parraja-kurra kalu yirra-yirrarni. Pantirni kalu, parraja-kurra kalu rdakurl-yirrarni. Kanyilkili-nyanu. 

Yangka kujaka karlimi, ngulaju kalu-nyanu wirlinyi-wapangurlu maparni mijilyparluju. Wapurnungku, wirrkali-warnu, karli-karlimi ka yangka ngarntarlku-jangka larra-jangka. Karlimi ka, ngulangku-juku kalu-nyanu mapa-maparni mijilyparlu.

Nyampu mingkirri, kurdu-kurlangu, wita-kurlangu.  Kujaka mardarni kurdu wita, jalangu-warnu pirltirrka, purranjarla kalu puyu-pinyi, parrajarla kalu puyu-pinyi.  Kurdu wita-wiyili maparni mingkirrirli nyampurlu.  

Ngulajangkaju, ngati-nyanurlulku maparni.  Ngulangka karla yinyilki kurduku witaku jalangu-warnu pirltirrkaku.  Rdakangku karla julyurl-yirrarni, yinjayani kalurla, ngarninjayani ka wita jurnkungka.  Mingkirrirlaju kalu-jana purrami pirrjirdi-karda.  Ngati-nyanu, kurdu kalu-jana purra.  Ngulaju ka kurdungkuju witangkuju ngarni nyampuju.  Ngati-nyanurlu, kurdungku ka witangku ngarni.  Jurnkungkarlu-juku-pala ngarni pirrjirdi-karda.  Yinjayani kalurla mina-kurlurlu wita-kurlurlu.  Rdakangku karla julyurl-yirrarni, witakurla piirl-piirl-karlimi.  Pirrjirdi-mani-jiki ka.  

Maparnilki kalu-jana, jurru-langu kalu-jana maru-karda, kirdily-kirdilypa-karda-nyayirni maparni kurdu witaju, nyampurlu mingkirrirliji.  Ngati-nyanurlu ka-nyanu maparni pirrjirdi-karda miyalu, kurdu-jangka, karrmilypa.  Wakurlu-karda kalu maparni witaju kurduju.

Nyampuju mungkurr-mungkurrpa, manangkarrarla-yijala kujaka pardimi, manu ka pamarrparla-ngayingayi nyina yangka wirringka ka pardimi nyampuju.  Yankirri-kirlangu, marlu-kurlangu-yijala nyampuju -- ngarninja-kurlangu.

Mirrijini-yijala nyampuju.  Maparninja-kurlangu karnalu puyu-pinyi.  Wanta-kurra kijirni kalu, linjilki kalu puyu-pinyi.  Puyu-pinyi kalu, yirrarni kalu.  Ngula-kurlurlu kalu-nyanu nyampu-piyarlu parljirnilki.  Purra kalu-nyanu yangka jurru karlangu-jangka, karrparnu-jangka.  Ngula-jangka kalu-nyanu purra, kanunju-mani kalu-nyanu jurruju --  wijini-jangka-rlangu. 

Junma-jangka, purrami kalu-nyanu nyampurlu-juku.  Purrami kalu-nyanu yangka kali-nyanu-kali-nyanurlu warlaljarlu.  Yunparnu kalalu-jana.  Junmaju kala pamarrpa kala ngunaja yapa-kurlanguju nyurnu-nyurnu-kurlangu.  Ngulangku-wiyi kalalu-nyanu pajurnu, ngulajangka kalalu-jana nyampurlu-juku purraja, mungkurr-mungkurrparlu.

Kalalu-jana purraja junma-jangka, karrparnu-jangka, minjiyi, puturr-puturrpa.
Munyuparntiparnti, kurdu-kurduku-yijala yangka wita-wita-kurlangu, wiri-wiri-kirlangu.  Munyuparntiparnti nyampuju.  Kuntulpa-jangkaku-yijala karnalu-jana yirrarni nyampuju, yangka kujakalu kuntul-pinyi warrarda, ngulajangka karnalu-jana yirrarni.  

Kala-rnalu-nyanu yirrarnu wiri-wirirli mulyu-kurra, jurru-kurra, rdukurduku-kurra.  Parraja-kurra kala-rnalu-jana yirrarnu wita-witaku yangka jalangu-warnuku kurdu-kurduku.  Kuntulparlu yangka kala-jana pungu, kala miirntarlu, kalalu yangka kuntul-karrija wita-wita, mulyu-kurra kala-rnalu-jana yirrarnu, parraja-kurra, kala-jana parrajarla-juku parntija.  Kurdu-kurdu wita-wita kalalurla jirrnganja ngunaja nyampuku-juku jintaku-juku munyuparntiparntiki.  Kalalurla jirrnganja ngunaja parrajarla-juku, jurrungka-kurlu.  

Wiri-wirirli kalarnalu-nyanurla tirnngi-yirrarnu miirnta-jangkarluju.  Nyampu-juku jinta kala-rnalu-nyanu yirrarnu mirrijini-wangurlaju nyampu-juku jinta manangkarra-wana.

Yangka kujaka watiya karrinjayani patutu, ngulaju manangkarrarla.  Manangkarrarla ka pardimi.  

Kurdu-kurlangu, jurnku-kurlangu purranja-kurlangu nyampuju.  Ngati-nyanu, kurdu kapala janka jintangka-juku jurnkungka kunjururla pirrjirdi-karda -- jalangu-warnuju.  Lampunu karla janka kurduku ngarninjaku witaku.

Ngurlju-pinki, rdukurduku-purdanji ka wardu-karri, miyalu-purdanji ka wardu-karri ngati-nyanuju.  Mirntilyi, jaka ka janka kurdu-jangkaju.  Kurdu ngulayijala witaju.  Karrmilypa, jalangu-warnu, purrami karnalu-jana nyampurlu patuturlu wita-jangka.

Nyampuju wardarrka, ngatinyanu, kurdu kalu-jana julyurl-kijirni pirltirrka.  Jurnkungka kalu-jana purrami ngamarlanguju karrmilypa.  Karrmilypa-jarrimi ka, nyampurlu kalu-jana wardarrkarlu purrami jurnkungka.  Pirrjirdi-mani kalu.  Ngatinyanu, kurdu pirrjirdi-nyayirni nyampu-jangkaju.   

Lampurnu, tarltu-karda ka janka. Tarltu-karda kalu-rnalu-jana kurdu-kurduku jankaja. Wardu-karri kalu nyampurla wardarrkarla.  Janka kalu purturlu-purdanji, miyalu-purdanji kalu janka, jaka-purdanji kalu janka mirntilyi, pirdingka rdakungka.  

Kurdulku, ngati-karirli ka kurduju purrami jintangka-juku-jala.  Yulyurdu ka ngarninjayani.  Ngupalaku-ngupalaku purrami kalu kurduju nyampurluju wardarrkarluju.  


Nyampuju wariyi, manangkarrarla-yijala kujaka pardi, kurdu-kurlangu, purranja-kurlangu.  Jurnkungkuju, purrami ka wariyirli jintangka-juku.  Wijini-kirli, miyalu murrumurru yangka kurdu-jangka, jurnkungku nyampurlu kala jankaja.

Puyu-pinyiyijala kalu nyampuju.  Jurnku-kurlangu-juku-jala ka karri tarnnga-juku nyampuju. Kurdu-kurlangu, ngatinyanu-kurlangu, kalu-jana kurdu-kurdu jalangu-warnu purrami jurnkungka rdakungka. Ngula-kurlangu ka karri nyampuju. Pirrjirdi-karda ka janka miyalu kurdu-jangka. 

Lampunu karla janka, wiri-karda karla lampunu janka, yungu pirrjirdi-nyayirni nyina miyaluju kurdu-jangkaju, kunjuru-jangka nyampu-jangka wariyi-jangka.  Ngurrju-nyayirni yinga nyina.


Nyampu wartarurru ngulaka manangkarrarla pardimi, ngulaju kurdukuyijala jalangu-warnuku.  Jurnkungka kapalangu ngamarlangu janka, karrmilypa.   Ngatinyanu, kurdu kapala janka kunjururla jurnkungka.  Patuturla, wardarrkarla, wartarurrurla, marnkurrparla ka janka.  Ngamarlangu-juku kapala jankami kunjururla.  Wiringka kalu-jana kunjururla purra.  Lampurnuju karla janka, wardu-karri ka, ngunami ka rdakungka, nyinami ka kurdu ngamirljirla, janka ka.  

Kunjuruju ka rduyu-karri wiri-jarlu -- wardarrka, wartarurru.
Nyampu yukunkardi, mirrijini nyampuju wijini-kirlangu, minjiyi-kirlangu yangka kujakalu-nyanu jarnturnu, lakurrurlu kalarnalu jaarn-jaarn-pakarnu.  Wita-wita-mani karnalu, julyurl-pinyilki
karnalu.  Puyu-pinyi karnalu.  

Jurruku, rdukurdukuku, miyaluku, palkaku, maparni karnalu-nyanu kuja-kurlurlu-juku.  Parla-kurlurlu-juku karnalu-nyanu maparni.  Yarda karnalu julyurl-yirrarni yukunkardi nyampuju. 

Nyampu yukunkardi, mirrijini nyampuju wijini-kirlangu, minjiyi-kirlangu yangka kujakalu-nyanu jarnturnu, lakurrurlu kalarnalu jaarn-jaarn-pakarnu.  Wita-wita-mani karnalu, julyurl-pinyilki
karnalu.  Puyu-pinyi karnalu.  

Jurruku, rdukurdukuku, miyaluku, palkaku, maparni karnalu-nyanu kuja-kurlurlu-juku.  Parla-kurlurlu-juku karnalu-nyanu maparni.  Yarda karnalu julyurl-yirrarni yukunkardi nyampuju. 

Yulkardi nyampuju ngulaju marluku.  Marlu-kurlangu nyampuju ngarninja-kurlangu yulkardiji.  

Jurru-kurralku kala-rnalu-nyanu yirrarnu yangka karrparnu-jangka-languku.  Nyampu kalarnalu walyka-manu nyampurluju.  Wiri-wiri yikalu ngunanjayani, ngulangku kalarnalu-nyanu walyka-manu jurru.  Kalarnalu yangka puyu-pungu nyampuju wita rdakangku.  Kalarnalu-nyanu maparnu.  Jurru-kurra kalarnalu-nyanu walyka-yirrarnu nyampurluju yulkardirli.  Wijinirla kalarnalu-nyanu yirrarnu.  

Parntirr-karrija pirrjirdi-nyayirni.

Kurdu-kurdulpalu pina-pina-jarrija kuruwarriki kijirninjaku manu wirntinjaku.  Purlka-purlkarlulpalu-jana jukurrpa yirri-puraja manu milki-yunparnulpalu-jana.  

Yanulu wirlinyi Palkakarrinya-kurra manu Waturlpunyu-kurra manu Yarripilangu-kurra.  Wiri-wirirlilpalu-jana jukurrpa yimi-ngarrurnu kurdu-kurduku.  

Nyangulpalu Jangala kujalparla manu kuna, manu kujalpa yulu pajurnu marlu mungangkarlu Wayililinyparla.  Julyurl-kujurnu marluju warlungka yumurru jankanjaku, manu yumurruju kirlka-manu.  Pajurnu ngirnti manu wirliya-jarra.  Marluju purrajalku yipangka.  Ngula yirnmi-jarrijalku, wilypi-manulku Jangalarluju manu jarnngi-jarnngi-manulku marluju manu-jana yungulku yapaku.

Wirlinyirnalu-jana kangu wardapiki manurnalu-jana ngarrurnu, ''Kajinpalu laja nyanyi rurrpa-kurlu, yampiyalu warna-kujaku.  Kala kajinyanu laja tirnngi-yirrarni ngulaju wardapiji palka ka ngunami."

Mungangkalpa-jana Jangalarlu yirri-puraja jukurrpa kuja-palangu puraja Jangala-jarra warlungku.  Nakamarrarlulpa-jana yimi-ngarrurnu Yajarlu-wardingki-patuku warna manu yarla. Yarripilangu-wardingki-patuku ngulajulpa-jana yirri-puraja Napaljarri-jarrarlu manu Japaljarrirli ngulaju wardapi kuja yanurnu Purturlu-ngurlu, Yarripilangu-kurra.

Mulju-kurralpalu-jana kangu Wayililinypa-kurra nyanjaku. Yarripirlangurlalu nyangu warnirri wiri-nyayirni.  Ngarna-kurralkurnalu-jana kangu.  Nyangulu marliri.  Kajili wiri-jarri yungulu manngu-nyanyi wiringkilki.

Karnta-karntakulpalu-jana jirrnganja pakarnu manja karlangu.  Ngulajangkalu majarnu karlanguju warlungka jungarni-karda.  

Jampijinparlulpa jarnturnu karli manu wirlki.  Kurdu-kurdulpalu nyinaja warru.  Nyangulpalu Jampijinpaju karli manu wirlki jarntirninjakurra.

Nancy Napurrurlarlu yirrarnu

Nyampu yimi ngulaju Barney Japangardi Brownurluju yimi ngarrurnu ngajuku.

Nyurruwiyi, yapa panu-jarlu kalalu nyinaja Purturlurla, yirdingka Puwarri-puwarrirla.  Kalalu manyu-karrija  Jardiwanparla yapaju.
Yapaju panu ngulajulu yanurnu kurlirra-ngurlu, kakarrara-ngurlu,
yatijarra-ngurlu, manu karlarra-ngurlu. Manyu-kurralpalu jinta-jarrija. Karnta-karntarluju ngulajulpalu-jana mangarri purraja wati-patuku. Kurdu-kurduju ngulajulpalu manyu-karrija panu-nyayirni.

Watingkijilpalu yunparnu kilji-nyayirnirli karli-kirlirli ngulalu-jana purda-purda-nyangu kardiyarluju yunparninja-kurra rayipulu-kurlurlu. Karnta-karnta manu kurdu-kurdu ngulaju wapalkulpalu nyinaja ngulalu-jana kankarlarra-karirli nyangu kardiyaju.

Muku luwarnulu-jana karnta-karnta manu kurdu-kurdu. Ngulajangka, kardiyaju, yanu-jana jangkardu wati-patukulku.  Luwarnulu-jana muku.

Japangardiki warringiyi-nyanurlu, yunparnu-nyanu kardiya-kujaku. Kardiyarluju luwarnu, luwarnu, luwarnu, luwarnu lawa-juku. Japanangkarluju, yunparnu-jukulpa-nyanu. Ngulajangka, Japanangkarluju  panturnu wurrumpuru-kurlurlu  kardiya jinta ngulajulu yirrarnu kawartawarrarla. Jiwirlki-ngunanja-yanulpa wurrumpuru-kurlu kurltu-wana-kurlu.

Jinta-karirli luwarnu kunka-warnurlu kardiyarlu Japanangkaju ngula lawa-jarrijalku. Kardiyarluju rdaku pangurnu wiri-nyayirni. Yirrarnu-jana wati, karnta, manu kurdu-kurdu rdakungka ngula-jana jutu-pungu-jirrnganja. Kardiyaju, ngulajulpalu-jana pardarnu wurnturu pirlingka yapakuju manu warru-nyangulpalu-jana yapaku lani-warnuku.

Marnkurrpa nyanjarla, parnkajalu kujalpalu-jana luwarnu.  Nyayili-jana yapaju jijajarra kardiyaku.  Luwarnulu-jana kardiyarlu. Yanulkulu wardinyilki kardiyaju.  Kardiya yangka wurrumpuru-kurlu ngurljungka-kurlu, ngulaju palija kurlirra Waturlpunyurla.

Kujalpalu-jana kardiyarlu  luwarnu yapa panu, yangka marnkurrpa yapa-patu, ngulajulu parnkaja lani pirli-kirra kardiya nyanjarla. Nyayili-jana yapaju kardiyaku jijajarra, luwarnulu-jana marnkurrpa-juku.

Pirli-ngirlirlili-jana luwarnu yapa-patuju ngulalpalu yanurra pirli-kirra. Kula nganta lawangka-juku. Kalalpalu-jana kamparru  pardarnu.  Ngulalu-jana yapaju muku luwarnu panu-juku.  Lawalkulpa karrija  Puwarri-puwarriji manu Purturluju yapa-wangu.  Kardiyarlu-jukurla pirdi-pirdi-pungu yapakuju.

Pina yanulu kakarraralku Yimampi-kirra kardiya-patuju yapa luwarninjarla.

[YAWULYU-KURLU MANU PURLAPA-KURLU]

Ngurrara-kurra-wiyi-rnalu-jana kangu nyanjaku kurdu-kurduju
nyanungu-nyangu-kurra.  Jilangka-rnalu ngunaja ngurrangkaju ngula kala-rnalu-jana kangu warru, parra-kari-parra-kari wirlinyirliji ngurrara-kari-ngurrara-kari-kirra nyanjaku.

Purlka-purlkarlu manu muturna-muturnarlulu-jana yimi-ngarrurnu jukurrpa manu kuruwarri, ngurrara-kari manu ngurrara-kari-kirli.  Kuja-jukulpalu-jana yimi ngarrurnu warru.

Ngula-rnalu-jana nyangu panu-juku ngurraraju: Puyurru, Purturlu,
Kanakurlangu (Mala Bore)  manu Yumurrpa.

Puwarri-puwarri-kirrarnalu yanu kujaka karrimi Purturlurla yatijarni-nginti.  Nyangurnalu mulju wiri manu marliri kujaka nguna ngapa wiri.

Kujarnalu yanu Kanakurlangu-kurra, yimi-ngarrurnu-nganpa jukurrpa Japangardirli nyampu-kurlu ngurrara-kurlu.

Ngularnalu yanu  Yumurrpa-kurra, warru-karrijalpalu kurdu-kurdu muljungka.  Rdakulpalu nyangu ngula-jana yirri-puraja jukurrpa Yumurrpa-kurlu Napurrurlarlu Yumurrpa-wardingkirli.

Ngakalu yawulyu manu purlapaju pungu ngurrara warru nyanja-warnurlu.

Karnta-karntaku-wiyili-jana yirrarnu yawulyuju Purturlu-wardingki manu Kanakurlangu-wardingki-patuku kirda-patuku. 
Napanangkaku manu Napangardikili-jana yirrarnu yawulyuju,
ngulaju Nangalarlu manu Nakamarrarlu kurdungurlurlu.

Jila-wardingki-patuku, kirda-patuku, Nungarrayiki manu Napaljarriki ngulajulu-jana kujurnu kuruwarriji, Napurrurlarlu
manu Nampijinparlu kurdungurlurluju.

Yumurrpa-wardingki-patukulu-jana kirda-patuku kujurnu yawulyuju, Napurrurlaku manu Nakamarraku ngulaju Nungarrayirli manu Napangardirli, kurdungurlurlu.

Puyurru-wardingki-patuku kirda-patuku Nangalaku manu Nampijinpaku, ngulajulu-jana kujurnu yawulyuju Napanangkarlu manu Napaljarrirli kurdungurlurlu.

Wati-patuku ngulaju ka kuja-piya-yijala karrimi karnta-karnta- kurlangu-piya kuruwarriji.  

Wati-paturlulpalu-jana yirrarnu wamulu wita-witaku wirriya-wirriyaku.

Yamparruju-rnalu-jana nyangu wati-patu manu wirriya-wirriya-wiyi purlapa pinja-kurra.

Kardiya-patu-langurlulu pungu Jungarrayi-jarrarlu manu Japangardirli. 

Maparnulu-jana jara-kurlurlu manu karrku-kurlurlu palka,  manu wamululu-jana yirrarnu.

Nyampu wamulu, pajurnulu  Yumurrparla kurdu-kurdurlu manu Japaljarrirli.  Nakamarra-langurlu pajurnu.  Yirrarnulu wanta-kurra pantirninjaku ngakaku purlapakuju.

Ngulajangkaju, yawulyurlalu wirntija karnta-karntaju. Kamparrujulu wirntija Jila-wardingki-patu Nungarrayi manu Napaljarri.  Kuruwarrili mardarnu ngulaju wati jukurrpa.

Napanangka manu Napangardili wirntija, Janyinki-wardingki manu Purturlu-wardingki-patu ngulaju karnta-karnta kujalu wirntinjayanurnu wurna.   Mardarnulu yawulyuju Janyinki-wardingki-paturluju ngulaju karlangu manu karnta jukurrpa.

Nampijinpa manu Nangala, Puyurru-wardingki-patu, wirntijalu nyanungu-nyangurla kuruwarrirla ngapangka, manulu mardarnu jukurrpaju ngulaju ngapa.

Nakamarra manu Napurrurla, wirntijalu Yumurrparla.  Yawulyulu mardarnu yarla jukurrpa ngulalpa-nyanu juta-yinjayanu.

Purlapalu pungu wati-paturlu manu wirriya-wirriyarlu ngulaju Yumurrpa-yijala.


Japangardirli manu Jangalarlu-pala pungu purlapa mungangkarlu ngularnalu-jana nyangu.   Watipaturlu panukarirli, ngulajulu-janarla yunparnu manu karli rdimpirl-pungu.  Karnta-paturlulpalu-janarla purrpurr-pakarnu.

Nakamarra ka  nyina warlu-wana manu wardapi ka ngunami 
warlu-wana kaji  Nakamarrarlu  purrami.

Nampijinparlu ka nyurlanjarla  purrami mangarri warlungka wayangka.

Kurdu-kurdurlu kalu mardarni kuruwarri Jilangka  pakuju kajili  yirrarni jukurrpa nyanungu-nyangu.

Nakamarra wita ka karrimi Yumurrpa-kurlu kuruwarri-kirli.

Napangardi ka karrimi 
kuruwarri-kirli  
Kanakurlangu-kurlu.

Napangardi jintakari wita ka karrimi kuruwarri-kirli 
Purturlu-kurlu.

Napaljarri  wita ka  karrimi  nyanunguku-palangu-kurlangu kuruwarri-kirli.

Jungarrayi ka  karrimi 
kuruwarri-kirli  nyanungu-nyangu warringiyi-kirlangu-kurlu.

Yanu-rnalu manjiki kurdu-kurdu-kurlu yungulu yangka pina-jarrimi nyanungu-nyangu warringiyi-kurlangu jukurrpaku.  Kurdu-kurduju, ngulaju-rnalu-jana kangu ngurrara-kari ngurrara-kari-kirra nyanjaku manu yungulu pina-jarrimi ngurraraku yijardu-nyayirni manu yungulu pina-jarrimi jukurrpaku.  Jarlu-paturlu,  ngulajulpalu-jana yimi-ngarrirninjayanu jukurrpa ngurrara-kurluju junga-nyayirnirli.  Kurdu-kurdurlu ngulajulpalu-jana purda-nyangu yimi-ngarrirninja-kurraju. Purlka-paturlu, Japanangkarlu, Jampijinparlu manu Japaljarri-jarrarlu ngulalpalu yunparnurlangu jukurrpaju manu yirri-purajalpalu-jana kurdu-kurdu-kuju.

Yanu-rnalu Pikilyi-kirra, Wapurtarli-kirra, Jangan-kurlangu-kurra. Nyangu-rnalu Yanjilypiri-langu ngula-rnalu yanu jingi-jingi-wiyi Wapurtarli-kirra.  Wapurtarlirlaju, mangarri-rnalu ngarnu. Ngulajangka, Nakamarra-paturlulu-jana yimi-ngarrurnu jukurrpa Wapurtarli-kirli kurdu-kurduku.  Nakamarra-patu, ngulajulu-jana kurdu-kurduku jirrnganja-warrkarnu pirlingka Wapurtarlirlaju. 

Ngulajangka-rnalu yanu Jangan-kurlangu-kurralku pirli wiri-jarlu-kurra manu kurdu-kurduju warrkarnulu yinyarlaju. Jarlu-paturlu ngulajulu-jana yimi ngarrurnu jukurrpa nyampu-kurlu ngurrara-kurlu kurdu-kurduku.

Nyampu-jangka ngulaju-rnalu yanu pina Pikilyi-kirralku.  Kurdu-kurdukujulu-jana milki-yirrarnu rdaku ngapa wiri-kirli ngula karla jitipayini jaarl-parntarrimi.  Nyanunguju Yaparaji.  Napanangkarlu manu Japanangkarlulu-jana milki-yirrarnu manu jukurrpalu-jana yimi ngarrurnu kurdu-kurduku. Jinta-karilangu-rnalu nyangu ngapa ngula ka ngunami pirlingka kurlarni-nginti nyanungu Pikilyi-nyayirnirla. Nyampu-jangka, ngula-rnalu pina yanu Yajarlu-kurra ngurra-kurralku. Wuraji-wuraji-rnalu pina yanu warru-nyanja-warnuju Yajarlu-kurraju.

Yajarlurlaju, jarlu-paturlulpalu-janarla yunparnu kurdiji  mungangkarlu, manu kamina-kaminalpalu  wirntija. Wiri-wiri-langulpalu-jana jirrnganja-wirntija muturna-muturna.  Kurdu-kurdurlu wirriya-wirriyarlu ngulajulpalu pungu jardiwanpa.  Purlka-pardurlu  Japaljarrirli-jana jirrnganja-pungu, manu  Japanangka-langurlu. Kamina-kamina ngulajulpalu wirntinja-yanu jardiwanparlaju. Napanangka-jarra manu  Nakamarralpalu-jana jirrnganja wirntija.   Kurdungurlu manu kirdalpalu wirntija. Yajarlurla, kardiyarlu film-wardingkirli-jana manu wirntinja-kurra   manu  yunparninja-kurra. Wiri-wirirli ngulalpalu yunparnu
manu kurdu-kurdu ngulalpalu wirntija.

Napanangka-paturlu ngulajulu-jana yawulyu-langu yirrarnu kamina-kaminakuju manu wirntijalu yawulyurlaju. Pikilyi kuruwarrili-jana kujurnu Napanangka-warnuku wita-witaku ngurrju-nyayirni, nyanungu-nyangu warringiyi-kirlangu jukurrpa.  

[ Warlpiri Bible Passages]






[JON Jonah Warlpiri  Swartz  Australia]
Jonah-kurlu

Parrangka jintangka YAHWEH wangkajarla yirdiki Jonah-ku Amittai-kurlanguku kurduku, kujalpa purda-nyangu Warlaljamarri Wiri-kirlangu YAHWEH-kirlangu yimi, wita purda-nyanjarla karlirr-parnkaja.

Mungangka jintangka, wangkajarla YAHWEH Jonah-ku, <<Yakarra-pardiya!  Purda-nyangkaju yirri-yirrirli!  Yani kanpa jalangu yali-kirra kirri wiri-kirra yirdi Nineveh-kurra.  Yanta, ngarrika-jana yapa parliya:  <Maju karna-jarna nyanyi, kapurna-jana jirriny-pinyirra nguru yalumpu-kurra Nineveh-kurra.> >>

Jonah wangka-nyanu, <<Nyarrpara-kurrarna wuruly-yani YAHWEH-kijaku Warlaljamarri Wiri-kijaku?>>  Kula yanu Nineveh-kurra, kala lawa.  Kala yanu Joppa-kurra.  Kuja yukajarra, nyangu pawurtu kujalpa wurdujarra-jarrija yaninjaku-ngarnti wurna Spain-kirra.  Yanurra Jonah-ju, pawurtu-wardingkiki wangkajarla, <<Nyampu karnangku maniyi yinyi yungurna yani Spain-kirra.>>  Ngula warrkarnu wati panungkajinta.  Yarnkajarralkulu.  Jonah-ju yungu-nganta wuruly-parnkayarla YAHWEH-kijaku, ngayi ngamanpaju-manu.

Kulkurru-kulkurrulkulpa yanurra pawurtuju wurnturu.  Ngula-puru yukaja Jonah-ju kanunju-kurra, kankarlu-ngurlu jitija kanunju-kurra pawurturlaju, jardalpa ngunanja-yanu.  Ngula-jangka, warlpa wiri manu ngapa wiri yilyajarni-jana jangkardu YAHWEH-rli.  Ngapangku-julpa pawurtuju yurnku-yurnku-manu, puta rdilyki-pungu.
Pawurtu-wardingki-patuju lani-jarrinjarla purlajalpa-lurla kurruwalpaku nyanungurra-nyanguku yungu-jana warra-warra-kanyi.  Ngula-puru, jurnarrpa-julpalu kijirninja-yanu walingki-maninja-kujaku rampaku-karda.

Watiji yanu pawurtu-wardingki wiri kanunju nyanjaku, ngula nyangulku Jonah-ju jarda-ngunanja-kurra.  Ngularla wangkaja Jonah-kuju, <<Nyarrpa kanpa nyuntu-pukanya jardaju ngunami?  Kala yinyangku-puka kuja [mayi?] kalu laningkiji jata-nyanyi.  Yakarra-pardiya!  Wangkaya-ngalparla nyuntu-nyanguku kurruwalpaku.  Kapu marda-ngalpa purda-nyanyi lani purlanja-kurra.  Kajika-ngalpa wankaru-mani marda ngapa-kujaku!>>

Pawurtu-wardingki-patu, wangkajalu-nyanu, <<Nyampurla-juku marda-ka yapa jinta nyina maju-parnta.  Jalangurluju karlipa pamarrpa yirdi-kirli-patu yirrarni ngamingka.>>  Ngula watingki jintangku-mipa manu pamarrpa yukanjarla yirdi-kirli Jonah-kurlu.
Ngulalu payurnu Jonah, <<Nyuntu-nyangu yirdiji nyampu-waja pamarrparla!  Nyarrpa-jarrijanpa nyuntuju? Nyiyaku-wajanpa yanurnu nganimpa-wanaju? Nyarrpara-ngurlunpa yanurnu?  Nyarrpara nguru nyuntu-nyanguju?  Ngana nyuntu-nyangu warlalja?>>

Jonah-rlu yalu-manu-jana, <<Ngaju-jurna Hebrew.  Ngaju karna pura yirri-yirrirli Warlaljamarri Wiri.  Nyanunguju Warlaljamarri Wiri kuja-ka nyina nguru-nyayirni-wangurla, kuja ngurrju-manu walya manu ngapa.

Ngajurnarla jurnta-parnkaja.>>
Kujalu pawurtu-wardingki-paturlu yimi purda-nyangu jurnta-parnkanja-warnu, pirlirrpa-julu ngarrurda-jarrijalku.  Ngula-lurla wangkajalku, <<Nyuntu-junpa maju-nyayirni! Nyiya-kunparla jurnta-parnkaja!>>

Warlpa manu ngapalpa-pala yarda kilji-jarrija.  Ngulalu payurnu pawurtu-wardingki-paturluju, <<Nyuntulurla marda majungka kuja-ka kilji-jarri yarda! Nyarrpa-manirnangkulu nyuntuju yungulpa-pala nyampu mangkuru manu warlpa yatarnpa-jarriyarla?>>

Jonah-nyanu jangku-wangkaja, <<Julyurl-kijika-julu ngapa-kurra.  Kapi yatarnpa-jarrilki.>>

Kala lawa, kulalu julyurl-kujurnu.  Ngula-jangkaju, pawurtulpalu puta yurnturnu watiya-kurlurlulu walya-kurra-jarriyarla-nganta yungulu.  Ngapangkulpa-jana warru jarrwara-manu.

Ngula-lurla Jonah-kurlanguku Warlaljamarriki YAHWEH-ki purlaja, <<Waraa!  Kajirnalu wati nyampu-wiyi julyurl-kijirni ngapa-kurra, kulalpanpa-nganpa pakakarla, yampiya-nganpa nganimpaju!  Nyuntu-kulanpa-nganpa jangkardurnu jirriny-pungu warlpa wiri manu ngapa.  Jonah-wajangku jurnta-parnkaja nyuntu-kujakuju nganimpa-wangu.>>

Ngula-warnuju, pawurtu-wardingki-paturluju, jarna-maninjarla julyurl-kujurnulu mangkuru-kurra.  Ngula-warnuju mangkuruju yatarnpa-jarrija.

Pawurtu-wardingki-patu-julpa-lurla lani-jarrija-nyayirni YAHWEH-ki.  Purranjarla yungu-lurla warntarri-nyayirni-wangu, wangkaja-lurla, <<Kapurnangkulu tarnngangku-juku purami.>>

Yangka kujalu julyurl-kujurnu Jonah ngapa-kurra, ngula-kurla jirriny-pungu yawu wiri-jarlu YAHWEH-rli, ngula muru-pungu wanapi-juku miyalu-kurra.  Yangka Jonah nyinajalpa yawungka kanunju parra-patuku.

Ngulalpa Jonah nyinaja miyalurla yawu-kurlangurla, ngula wangkajarla nyanungu-nyanguku Warlaljamarriki Wiriki,

<<Waraa, Warlaljamarri Wiri!  Ngajulparna kanunju-jarrinja-yanu ngapangka.  Ngajurnangku purlajarra yinpaju ngupa-karri.  Yuwayi, junga-jukunpaju ngupa-karrija! 
Kapurna paliyarla-waja.  Kujarnangku purlajarra, ngulanpaju purda-nyangu.
Nyuntu-junpaju julyurl-kurjurnu ngapa-kurra kaninjarra-nyayirni kujalpa rdarrjalku karrija kanunjuju.
Ngapa-julpa warru-kirdi-kirdi ngunaja ngaju-wana.  Ngapangku-julpaju ngardaly-kujurnu kuja-purda manu kujarni-purda.
Manngi-nyangulparnaju ngajuju, <God-rlu kaju mamparl-pinyi tarnnga-juku.  Ngajulurlu kularna nyanyi pina Warlaljamarri Wiri yalirla Maralypirla Jerusalem-rla.>
Ngapa kujaju wapirrijarni, ngula-puru-jukulkuju karrkarda-ngarnu waninja-kuju, manuju puta kurl-mardarnu.
Mangkururluju muru-pungu-nyayirni.  Yartura-piyaju marna-jangkarluju muku warurnu jurru-wanaju.
Yukajarrarna parlju-piya-kurralku kaninjarra, kuja-ka pamarrpa yintirdi karrimi yali kanunju-nyayirni, kuja-ka kankarlarra-kari warrkirni.
Yangkalpaju larlarl-mardarnu ngapangkuju rdaku-piyarla wuurnpa-nyayirni.  Kularna nyarrpa wilypi-pardiyarla.
Waraa, Warlaljamarri Wiri, God ngaju-nyangu! Nyuntulurlunpaju wankaru-manu!
Nyurru-jalalparna puta-palija, purlajalkurnangku nyuntuku.  Nguru-nyayirni-wangu maralypirlarlunpaju purda-nyangu!
Yapangku ngula kalu purami kurruwalpa, yali yapa kulalpa-jana muurlparlu-mardakarla palinja-kujaku.  God-rlu yungulpa-jana maju wati yali kurruwalpa-kurlangu-patu yimirirli-jiki mardakarla.  Kala lawa!  Nyanungurlu kalu mamparl-pinyi purda-nyanja-wangurlu.
Ngajulurlulku karnangku pulka-pinjarla yunparni.  Ngaju kapurnaju yinyi nyuntu-kurra warntarri-nyayirni-wangu.  Ngaju karnaju jangku-pinyi, kapurnangku tarnngangku-juku purami nyuntuju.  Kularnangku jiringki-yirrarni.  Warlaljamarri-jiki jinta-ka nyina yapaku muurlparlu-mardarninjaku!>>

Ngula purda-nyangu Jonah wangkanja-kurra, Warlaljamarrirli ngarlu-ngarlu-manu yawungku yungu pina yulkulyu-yirrarni Jonah walya-kurra.  Junga-juku, yawungku walya-kurra-manu.

Ngularla yarda wangkaja japaku-karilki YAHWEH-ji Jonah-kuju,
<<Yanta yali-kirra Nineveh-kurra kirri wiri-kirra.  Jangkardu yanta-jana, yangka yimi-jana wangkaya kujarnangku kamparru-wiyi wangkaja.>>
Yijardulkurla ngungkurr-nyinaja YAHWEH-ki Jonah-ju.  Nyanunguju yarnkajarra Nineveh-kurraju wurnturu-nyayirni.  Yaliji kirri ngulaju wiri-jarlu-nyayirni jarla-wana-wana.

Kala kuja yukajarni Nineveh-kurralku, ngula-julpa kulkurru-wanalku yaninja-yanu parrangka jingi-jingi, kuja-jana wangkaja parliya-kuju, <<Ngaka 40-pala parra-jangka YAHWEH-rliji kapi-nyarra jirriny-pinyirni nyurrurlaku manu ngurra-kari ngurra-kariki, kapu ngunami walya-mipa.

Ngula-lurla yapa Nineveh-wardingki-patuju yijardu-jarrija Jonah-ngku kuja-jana yimi-ngarrurnu yimi God-kurlangu, ngulalu ngarrurda-jarrija purda-nyanjarla, <<Waraa! Junga-waja!  Nyarrpa-jarrimirlipa?  Pinarlipa-nyanu kulpari-yinyi God-kurra.  Wurra, ngarninja-wangu-wiyirlipa nyina, manu puturr-puturrparla wawardarlarlipa yuka!  God-rlu yungu-ngalpa nyanyi, milki-yirrarnirlipa-nyanu kulpari.>>  Junga-juku, panu-jukulu ngarninja-wangu-jarrija wati, karnta, kurdu-kurdu, manulu yukaja wawardarla puturr-puturrparla.

Purlka yangka yali wiri Nineveh-wardingkirli purda-nyangu yimi yapa panu-kari-jana kujalpalu wangkaja mangarri ngarninja-wangu lawa-nyinanjaku.  Nyanunguju rarringki karrinja-pardija jiya-nyayirni-wangu-ngurluju, yalyi-manu-nyanu wawarda, ngula yukaja puturr-puturrparla wawardarla, ngula yaninjarla pirri-manu yurlpulyparla.
Ngula-jangka, panti-panturnulpa kuruwarri pipa-kurra, ngula yilyaja-jana kurdungurlu-patu warru-kirdi-kirdi Nineveh-rla pipa-kurlu yapa-patuku yungulu nyanyi.  Nyampunya-ka kuruwarriji karrimi:
Purlkangku wiringki manu nyanungu-nyangu kurdungurlu-watirli, panturnulu nyampu kuruwarri nyurrurlaku yapa panu parliyaku.  Nyurrurlarlu, purda-nyangkalu yijardurlu!  Nganangku-puka kulalpa nganjarla ngapa, kuyu, miyi.  Manu warla-pajikalu-jana puluku, jiyipirlangu nyiyarlangu ngarninja-kujaku.
Nyurrurla panu-jukulu yukaya wawarda puturr-puturrpa-kurra, manu puluku manu jiyipirlangulu-jana yukanja-yirraka wawarda-kirraju!  Manyu-wangu-lurla wangkaya murlarrpa-nyayirni God-ku.  Panu-juku-lurla kulu-wangu maju-wangu nyinaya jintangka-juku.
Kajika-ngalpa marda nyanungu-jarrinjarla mari-jarri.  Kajika-ngalpa marda ngurrju-nyinami kulu-wangu.  Manu kajika-ngalpa marda yampimi pinja-wangurlu.>>

Junga-juku, nyangu-jana God-rlu yapa kujalpalu nyanungu-kurra-jarrija.  Jungarnilkilpa-lurla nyinaja, manulu muku yampija punkuju.  Junga-juku, God-ju nyanungu-jarrinjarla mari-jarrija-jana.  Kapu-jana yamparruju pungkarla-wiyi.  Kala lawa, yampija-jana yapa panu-juku manu kirri manu puluku manu jiyipi.

Ngula Jonah-jurla kulu-jarrija kanunjumanyumpa-nyayirni YAHWEH-ki, yungu-nganta-jana muku pungkarla yangka yapa panu-juku.
Jonah-rluju ngula-julpa kuurljirri-mardarnu tarnngangku-juku YAHWEH-ji, ngularla wangkaja, <<Nyurru-wiyi kujalparna nyinaja ngurrararla ngaju-nyangurla, milya-pungulparnangku ngurrju-juku nyuntuju.  Manu warra-warra-kanyi kanpa-jana yapa panu, manu mari-jarri kanpa-jana.  Manu nganyu-nganyu-wangu kanpa nyinami yapaku pinjaku-ngarnti.  Kajingkili nyuntuku kalkurnu-purda-jarri, nyuntu kanpa-jana yawuru-jarrimi, pinja-wangu.  Yangka kujanpaju ngarrurnu yaninjaku Nineveh-kurra yapaku warnkiri-maninjaku, kulalparna ngampurrpa-nyinaja.  Ngula-kujaku-nyarna wuruly-parnkaja Spain-kirraju.
Ngula-jangkanya karnangku payirni yungunpaju pinyi ngaju.  Kula karnaju ngampurrpa purda-nyanyi wankaru-nyinanjaku.>>

YAHWEH-rli jangku-manu Jonah, <<Nyiya-jangka kanpaju ngajuju warlirrarni?  Kujaju kula ngurrju!>>

Jonah-ju yarnkajarra kakarrara kirri-ngirliji.  Kuja-nyanu yamalku nganturnu, ngula pirri-manu yamangka kanunju.  Ngulalparla pirr-pardija God-ku yungu nyanyi kaji nyarrpa-mani yali kirri Nineveh.

Ngula-jangkaju, YAHWEH God-kurla marlaja-pardija ngalyipiji yaruju-nyayirni kankarlumparra yungurla parntarri yama Jonah-ku wanta-kujaku walyka-karda.  Jonah-julpa nyinaja pukurl-pukurlpa-nyayirni ngalyipi-kiji.
Ngula-jangka, rangkarrkurlu parrarl-pantirninja-puru, God-rlu jirriny-pungurla jangkardu wayipi yungurla jurnta-ngarni yintirdi, ngula wayipirliji jurnta-ngarnurla kulkurru-wana yintirdi-wana yintirdiji.  Ngalyipji palija linjilki ngarninja-warnu.
Kuja wantalku kankarlu-jarrija, God-rlurla jangkardu yilyaja warlpa wiri kakarrara-ngurlu.  Ngula wantangku-julpa jankaja jurru kankarlarni.  Jonah-ju wanta-jangka mirri-mirri puta-wantijalpa.  Manu wangkaja, <<Yungurna palimi.>>

God-rla wangkaja, <<Nyiya-jangka kanpaju kuurljirri-mardarni kapi yangka kujarnangku jirriny-pungu wayipi?  Kujaju kula ngurrju!
Jonah-rla wangkaja, <<Yuwayi, kujaju ngurrju kuja karnangku kulu-jarri!  Kapurnangku tarnnga-juku jankami nyurnu-kurra-pinangu kajirna pali!>>

YAHWEH-rla wangkaja Jonah-ku, <<Nyampu ngalyipi kuja pardija jintangka mungangka, manu munga-pardu-karirlaju palijalku.  Kulanpa nyuntulurlu kardu-manu ngalyipi kuja pardija, manu kulanpa karrinja-yirrarnu.  Kala kuja ngalyipi palija, nyuntunparla wajampa-jarrija yapa-piyaku.
1 Kala nyiya-jangka kula kanpa-jana wajampa-jarri nyuntuju Nineveh-wardingki-patuku yapaku?  Ngulaju kalu-ngarra yirdiyi-paturla-jala parliya nyinami manu matirni yapaju 120,000-pala marda, manu marda 130,000-pala, manu pulukurlangu panu-yijala.  Nyuntu kanparla wajampa-jarri ngalyipiki yalumpuku.  Ngajuju karna-jana miyalu kanunjumanyumpa-nyayirni wajampa-jarrimi yapaku parliyaku Nineveh-wardingki-patuku.>>  Kuja-nyarla wangkaja Jonah-ju YAHWEH-ji.

[MAT  Matthew 4  Warlpiri  Steve Swartz  Australia]

Yali-jangkaji, God-kurlangurlu Pirlirrparlu kangu Jesus manangkarra-kurra.  Yalirla yinga-nganta Juju Wiri-jarlurlu karlirr-mardakarla God-kujaku.
Jesus-rli kula yarnunjuku ngarnu 40-pala-kari parrangka manu 40-pala-kari mungangka, manu yali-jangkaju nyanungu-julpa nyinaja yarnunjuku-nyayirni.
Ngula-jangkaju, Juju-Wiri-jarlu yanurnurla yinga-nganta karlirr-mardakarla God-ngurlu.  Juju Wiri-jarlu, wangkajalkurla Jesus-kiji, <<Kajinpa nyuntuju God-kurlangu Ngalapi-nyanu, wangkaya-jana nyampurraku payarrpaku, ngurrju-manta-jana mangarri-kirra, yinganpa ngarni.>>

Jesus-rliji jangku-manu Juju Wiri-jarluju, <<Bible-rlaju-ka kuja wangka, Kula kalu yapaju nyina mangarri ngarninjarla-juku, walku.  Purda-nyanyi kalu manu pura kalu yirdiji nyampu kuja-ka God wangka.> [Try, 'People cannot live without eating bread.  They also cannot live without listening to and following every word that God says to them.>>

Yali-jangkarluju Juju Wiri-jarlurlu kangu Jesus-ji ngurrju-nyayirni kirri-kirraju Jerusalem-kurra.  Juju Wiri-jarlu kangu Jesus-ji kankarlarni yuwarli maralypirla manu karrinja-yirrarnu yalirla pirnti-pirntirla-juku yuwarli maralypirla.[check frequency of usage of personal names]
Ngula-warnuju Juju Wiri-jarlu-jurla wangkaja Jesus-kiji, <<Kajinpa nyuntuju God-kurlangu Ngalapi-nyanu, jurl-pungka yuwarli nyampu-ngurluju walya-kurra, kulanpa-nyanu murru-murru-mani.  Kuja-ka wangka Bible-rlaju, <God-jana wangkaja nyanungu-nyanguku marra-marra-patuku jina-mardarninjaku nyuntu.  Kajinpa jurl-pinyi kankarlarra-ngurlu yuwarli-ngirliji, kapingkili rdarri-mardarni nyuntuju nyanungu-nyangu rdakangka, kalakanpa-nyanu wantinjarla rdilyki-pinyi jamanaju pirlingkaju.>  Junga-juku, nyuntuju jurl-pungka manu kijika-nyanu nyampu-ngurlu yuwarli maralypi-ngirli.>>

Yali-jangkaji, Jesus-rli jangku-manu Juju Wiri-jarlu, <<Yaliji marda junga.  Kala Bible-rlaju-ka kujarlangu wangka nganimpaku:  <Kulalu God [Lord your God]miyalu maju-manta! [change to 'force him to save you]>) manu rdarr-kangka-kirli-nyanu ngaringki yinga-nganta-nyarra God-rlu nyanjarla wankaru-mani nyurrurla.  Kajika-nyarra kulu-jarrimi nyurrurla-kuju.>>

Yali-jangkarluju, Juju Wiri-jarlurlu kangu Jesus-ji kankarlarni purlungka kankarlu-nyayirnirla. Milki-yirrarnurla Jesus-kiji nguru panu-jarlu warru-kirdi-kirdi manu nyiya-kanti-kanti ngurrju-nyayirni nguru yali-paturla.
Juju Wiri-jarlurla wangkajalku Jesus-kiji, <<Kajinpaju parntarrimi manu pulka-pinyi ngaju, kapirnangku yinyi nyampurra nyiya-kanti-kanti ngurrju nyuntu-kulku.>>

Jesus-rliji jangku-manu nyanunguju, <<Juju Wiri-jarlu, yantarra ngaju-kujaku!  Bible kanganpa wangka kuja nganimpa-kuju:  Yapa-julpa-lurla parntarriyarla manu pulka-pungkarlajinta nyanunguku-juku God-ku. Nganimparlulparnalurla warrki-jarriyarla jinta nyanunguku God-ku.>>

Yali-jangkarluju Juju Wiri-jarlurlu yampijalku Jesus-ji, manu pardijarralku.  Ngaka-karilki marra-marra-patu-lurla yanurnu Jesus-ki jina-mardarninjaku.
Jesus-rlu-jana yirri-puraja God-kurlangu yapaku Galilee-rla

Ngula-jangkaju, Jesus-rliji yimi purda-nyangu ngulalu yurrkunyu-paturlu John the Baptist yirrarnu rdakungka.  Ngula pina-yanu nguru Galilee-kirra.
Kirri-kirra Nazareth-kurra-wiyi yanu, kula yalirlaji karrija.  Jingi-jingi-yanurra kirri-kari-kirra yirdi-kirraji Capernaum-kurra karra-karra-juku mangkururla Galilee-rla. Yali kirri Capernaum ngulaju warlalja-palangu turnu-warnu-jarraku Zebulun-kurlangu manu Naphtali-kirlangu.
Nyampuju yangka-juku jaru ngula Isaiah-rlu nyurru-wiyi yirrarnu Bible-rla.  Nyanungurluju yirrarnu nyampu jaruju nguru-kurlu:
<<Nguru warlalja-palangu Zebulun-kurlangu manu Naphtali-kirlangu, parntarrimi-ka karru Jordan-ngurlu Mediterranean-kirra ngapa wiri-kirra.  Nyampu nguruju yirdi Galilee manu yalirlaji kalu nyina Jew-wangu-patu yapa-patu.
Nyampurra yapa nyina kalu mungangku-juku, God-ju kula kalu manngi-nyanyi.  Ngaka-pardu-karirlaju kapulu jarra wiri-jarlu nyanyi.  Ngurungka yalirla kuja kalu nyina ngulaji munga-nyayirnirla, kula-nganta rdaku-piyarla. Ngakaju, jarra mungalyurrurla kapu-jana jarra-jarrimilki.>>
Nyampuju jaru kuja Isaiah-rlu yirrarnu Bible-rla.

Ngula-jangkaju, Jesus-lpa warru-yanu nguru yalirla-juku wangkanja-karra yapa-kuju, <<Nguru-nyayirni-wanguju, yalkiri-ngirli kapu yanirnilki nyampu-kurra.  Ngula-warnu-kujakulu-nyanu jungarni-manta kamparruju nginyi-nginyiji manu pina-yantarnirla God-ku.>>
Jesus-jana purlaja ['yajarnu'?] murntu-pala wati-patuku

Ngaka-pardu-karirlalku Jesus-jilpa wapanja-yanu pirnti-pirntirla-juku mangkuru Galilee-rla, nyangu-palangu Simon Peter manu nyanunguku-purdangka kukurnu-nyanu Andrew kuja-pala mardungka nyinaja. Nyanungu-jarra-pala yawuku-ngarduyu-jarra. Yinga-nganta-pala yawu rdarri-mardakarlarra yakuju-piya-parntarlu.
Jesus-palangu wangkaja, <<Purayaju-pala!  Yangka kuja kalanpala yawu manu, ngula-piya-yijala kapunpala pinarri-mani yapa God-kuju.>> [change: 'I will teach you to gather people into God's Kingdom']
Junga-juku, yalirla-juku Simon-rlu manu Andrew-rlu, yampija-pala yakuju-piyaju, yali-jangkarluju Jesus-lki-pala puraja.

Jesus-lpa wapanja-yanu-juku pirnti-pirntirla mangkururla Galilee-rlaju.  Parrparda-karirlalku nyangu-palangu jirrama-karilki James manu nyanunguku-purdangka John kuja-pala mardungka nyinaja. Nyinajalpa-pala nyanungu-nyangu-parnta kirdana-kurlu yirdiji Zebedee, manu nyanungurlulpalu nimirnimir-manu yakuju-piya yinga-ngantalu yawu mantarla.  Jesus purlaja-palangu yinga-pala purami.
Junga-juku, yampija-pala mardu manu nyanungu-nyangu kirdana ngulalpa yalirla-juku mardungka nyinaja. Jesus-lki-pala puraja.
Jesus-rlu-jana yapa-patuku yirri-puraja manu parlpuru-manu-jana.

Ngula-jangkaju, Jesus-lpa warru-yanu nguru Galilee-wana.  Nyanungurlu yapalpa-jana jungarni-manu jaaji-kari jaaji-karirla Jew-kurlangurla, manu-jana Ngurrju Yimi yirri-puraja Nguru-nyayirni-wangu God-kurlangu kuja-ka kankarlarra nguna.  Ngulalpa-jana yapaju murru-murru nyangu, ngula-jilpa-jana parlpuru-manunjunu.
Nyiya-warnulpalu-jana yapaju murru-murru kanja-yanurnu?  Yimiji Jesus-kirli warru-yanu nguru wana.  Yapa-jilpalu murru-murru nyiya-kanti-kanti-kirli yanurnu. Yapa-kari-jilpalu murru-murru maju-nyayirni-kirli nyinaja. Yapa-kari-rlilpalu juju ngawu-ngawu palkangka kaninjarni mardarnu.  Yapa-karirlilpalu wantija [possibly epilepsy]. Yapa-kari-jilpalu rdalji-jarrija.  Kula nyiya-piya, Jesus-rlu-jana muku parlpuru-manu.
Yapangku panungku pirda-ngirli purajalu Jesus. Yanurnulu Galilee-ngirli Ten#Towns-ngurlu, Jerusalem-ngurlu, manu nguru-kari-ngirli kakarrara karru Jordan-ngurlu.  Mukulu yanurnu puranjaku Jesus-ki.
[Matthew 5  Warlpiri  1st draft  8-4-91  Swartz]
Yapa ngula kalurla jungarni-nyina God-ku, ngulaju ngurrju-nyayirni.

Ngula-jana nyangu Jesus-rli yapa panu-jarlu yaninjarni-kirra nyanungu-kurra, ngulaju-jana yampija purda-ngirli.  Ngula-jangkaju warrkarnu pirli-kirralku, ngulangkaju nyinajalkulpa.  Ngula-jangkaju, nyanungu-nyangu puranjaku-ngarduyu-patu yaninjarla wungulkulpa-lurla jirrnganja-nyinaja.
Ngulangkaju, Jesus-rli yungu-jana pinarri-manu nyiya-kanti-kantiki God-kurlanguku, kuja-jana wangka,

<<Ngajulurlu yungurna-nyarra yimi-ngarrirni yapa Wapirra-kurlangu kuja kajana wardinyi-maninjarla raa-pinyi.  Yapa Wapirra-kurlangu kajilpa pirlirrpa rampaku-nganta nyinakarla, kajilparla God-mipaku wala-nyinakarla, ngulaju ngurrju-nyayirni.  Ngula-piya kajinkili nyina pirlirrpa rampaku-nganta, God-kurlangu Nguru-nyayirni-wanguju-nyarra nyurrurlaku.

Yapa ngula kalu mari yulami, ngulaju ngurrju-nyayirni.  Ngula-piya kajinkili nyina, ngulaju God-rlu yungu-nyarra ngamirlji-mani ngurrju-karda.

Yapa ngula kalu nyina ngurrju kulu-marda-wangu mari-jarrinja-palka, ngulaju ngurrju-nyayirni.  Ngula-piya kajinkili nyina, ngulaju nyiya-kanti-kanti nyampurla ngurungka nyurrurla-nyangulku.

Yapangku ngula kalu-nyanu yarnunjuku purda-nyanyi manu purraku, ngulangkuju kalu-nyanu manngi-nyanyi kuyu-mipaku manu ngapa-mipaku.  Ngula-piyarluju kajinkili manngi-nyanyi God-mipa junga-nyayirnirli yungunkulurla nyina, ngulaju God-rlu yungu-nyarra wurdujarra-mani.

Yapa ngula kalu-jana mari-jarrimi yapa-kariki yangka kuja kalu nyinami murru-murru marda, marlajarra marda nyiya-kanti-kanti-wangu, ngulaju ngurrju-nyayirni.  Ngula-piya kajinkili nyina mari-jarrinja-palka, kapu-nyarra God mari-jarrimi nyurrurlarlanguku.

Yapa ngula kalurla God-mipaku yulka, ngulaju ngurrju-nyayirni. Ngula-piya kajinkili nyinami, yungunkulu God-ju nyanyi.

Yapangku ngula kalu-jana ngarlkirn-mani yapa-kari kulungka, ngulaju ngurrju-nyayirni.  Ngula-piya kajinkili nyinami ngarlkinpaju, God-rluju yungu-nyarra kurdu-kurdu nyanungu-nyangu pajirni.

Yapa ngula kalu nyina jungarni God-kurlangu, ngula-kuju kajilpalu-jana yapa-kari yaninjarla nyuru-nyuru-jarriyarla, ngulaju ngurrju-nyayirni.  Ngula-piya kajinkili nyinami kunka-maninja-wangu, God-kurlangu Nguru-nyayirni-wanguju-nyarra nyurrurlaku.

Yuwayi, ngula kankulu jungarni-nyinami puranjaku-ngarduyu ngaju-nyangu, ngulaju yapangku panu-karirli kajikalu-nyarra marda yangka jikarr-pajirni.  Kajikalu-nyarra marda pakarni.  Warlkangku marda kajikalu-nyarra yimi-ngarrirni warru.  Ngulaju ngurrju-nyayirni. [questioned by Jerry; 'it doesn't matter'] Nyinaya-jukulu ngurrju milirl-pardinja-wangu!
God-kurlangu jaruku-ngarduyu nyurru-wiyi kuja kala-lurla marlaja-wangkaja, ngularra-kuju kalalu-jana yapaju nyuru-nyuru-jarrija-yijala.  Ngula-piya-yijala kankulu nyurrurlaju nyina jalangu jaruku-ngarduyu-piya.  Ngaka-kari kajinkili nyina yangka Nguru-nyayirni-wangurla God-kurlangurla, ngulaju kapu-nyarra warntarri-nyayirni-wangu yinyi ngurrju-nyayirni.  Ngula-warnurlaju, wardinyili nyinaya nyuru-nyuru-puruju.>>
Jesus-rli-jana pinarri-manu nyanungu-nyangu puranjaku-ngarduyu-patu yungulu nyina ngurrju kara-piya manu jarra-piya.

 Wangkaja-jana kuja, <<Nyampurla ngurungka nyurrurla yungunkulu-jana nyinami kara-piya yapa-kariki yungulu nyinami jungarni nyurrurla-piya-yijala.  Ngula kanpa kuyu ngarni kara-kurlu, ngulaju ngurrju kanpa pajarni.  Kala kara walya-kurlu, ngulaju lawalku linpa-wangu.  Walya-kurralkulu kijikarra yungulu yapangku katirni kankarlumparrarnu.

Nyurrurlarluju yapangku kankulu jarra-nyayirni-wangu God-kurlangu mardarni kaninjarni.  Ngula-kurlurlu yungunkulu-jana milki-yirrarni God-ju yapa-kariki.  Nyurrurla-junkulu yuwarli-piya yangka kuja-ka jarra-kurlu parntarrinja-yani pirlingka kankarlarni, kulalpa nganangku palu-pungkarla.  Ngula-piya-yijala yungunkulu jarra-nyayirni-wangu-kurlu nyina jungarni tarnnga-juku yungulu-nyarra nyanyi panungku yapangku.
Ngula kalu yapangku warlu yarrpirni ngurrangka mungangka, kula kalurla nyiya-kanti-kantirli parnta-yirrarni.  Yirrarni kalu yarlungka yungulu nyanyi.
Ngula-piya-yijala jarra-nyayirni-wangu-kurlu nyinayalu ngurrju yungunkulu-jana God milki-yirrarni yapaku panuku. Wuruly-mardarninja-wangurlu milki-yirrakalu-jana mirirl-mirirl-karrinja-karrarlu.  Ngula-warnuju kajili-nyarra nyanyi jungarni-nyinanja-kurra, ngulaju kapulu-nyarrarla pulka-pinyi God-kulku ngula-ka nyinami Nguru-nyayirni-wangurla.>>
Jesus-rli-jana pinarri-manu Moses-kurlangu kuruwarriki.

Wangkajalpa-jana kuja, <<Kulalu ramparl-manngi-nyangka Moses-kurlangu kuruwarri, jalanguju-ka karrimi yangka-juku wiri-nyayirni-juku nyurru-warnu ngularla God-rlu yungu Moses-ku.  Manu jaru ngula-jana God-rlu yungu jaruku-ngarduyu-patuku, jalanguju wiri-nyayirni-ka karrimi-juku tarnnga-juku.  Kularna yanurnu kuruwarriki manu jaruku jurnta-kijirninjaku, lawa.  Ngarirna yanurnu kuruwarriki pinarri-maninjaku yungunkulu jungarnirli God-kurlangu purami.
Ngajulu karna-nyarra yimi-ngarrirni junga-nyayirni Moses-kurlangu kuruwarri.  Ngaka-kari nguru nyampu manu yalkiri kapu-pala marra-pardi.  Ngula-wangurlaju kulalpa nganangku mirrikarla witarlangu kuruwarri Moses-kurlangu.  Kajirna warrki muku walku-mani nyampurla walyangka, ngulaju Moses-kurlangu kuruwarri kapu marra-pardimilki.
Ngulaju junga.  Nganangku-puka ngula-ka jawirri-purda-nyanyi witarlangu Moses-kurlangu kuruwarri puranja-wangurlu, jawirri-purda-nyanja-warnurlu kajilpa-jana yapa-patu-kariki pinarri-mantarla nyanungu-piyaku nyinanjaku, ngulaju maju.  Ngaka-kari God-kurlangurla Nguru-nyayirni-wangurla ngulaju kula-jana wiri-nyina yapa-kariyi-nyanuku.  Nganangku-puka yapangku kaji purami Moses-kurlangu kuruwarri nurnangku, puranja-warnurlu kajilpa-jana yapa-patu-kariki jungangku pinarri-mantarla nyanungu-piyaku nyinanjaku, ngulaju ngurrju.  Ngaka-kari God-kurlangurla Nguru-nyayirni-wangurla kapu-jana wiri-nyina yapa-kariyi-nyanuku.
Purda-nyangka-julu!  Jungarni-lirla nyinaya God-ku!  Kulalu kuruwarriki-ngarduyu-patu-piya manu Pharisee-patu-piya nyinaya ngula kalu jungarnirli-nganta kuruwarri purami Moses-kurlangu ngularla God-rlu yungu nyurru-wiyi.  Ngulaju kulalu junga.  Kajilpankulu rampal-yantarla nyanungurra-piya, ngulaju kulankulu yukamirra God-kurlangu-kurra Nguru-nyayirni-wangu-kurra.>>
Jesus-rli-jana pinarri-manu nyanungu-nyangu puranjaku-ngarduyu-patu yungulu nyina kulu-wangu.

Wangkaja-jana kuja, <<Nyurrurlarlu kankulu milya-pinyi Moses-kurlangu kuruwarri ngula-jana pinarri-manu yapa nyurnu-nyurnu nyurru-wiyi.  Kuja-nganta-jana pinarri-manu:  <Nyinayalu ngurrju linjarrpa-wangu.> Kujarlangu-nganta-jana pinarri-manu:  <Jinta-karirli kajilpa pakakarla nyurnu-kurra yapa, ngulaju nyanungulku yungulu pakarni nyurnu-kurra.>
Kala jalanguju ngaju karna-nyarra pinarri-mani nyampu:  kajirla ngana-puka jinta-kariki kulu-jarri, ngulaju God-rlu ngarra nyarrpa-mani.  Kaji nganangku-puka maju-pajirni <Punkunpa!> jinta-kariji, kangkalu Jew-kurlangu-kurra kuwurtu-kurra Jerusalem-kurra.  Kaji nganangku-puka juyurdurlu-yunparni yardangku, ngulaju God-rlu yaliji yapa ngarra kijirni warlu wiri-kirra.>>

Kuja-rlangu-jana wangkaja Jesus-ji, <<Mardanparla jintaku yapaku rdujurnu, ngulaju nyuntu-kuju kangku kulu-juku nyina muntuku-nyayirni. Ngula-puruju kajinpa ngampurrpa-nyinami warntarri-nyayirni-wanguku purranjarla yinjaku God-ku maralypirlaku, ngulaku-ngarntirli yampiya warntarri-nyayirni-wangu maralypirla.
Ngula-jangkaju, pinarla yanta yungunpa yalala-yirrarni yungunparla nyinami ngurrjulku kuja-jarra kuja-jarra.  Ngula-jangkaju, pina-yanta maralypi-kirra warntarri-nyayirni-wangu yungunparla purranjarla yinyi God-ku.>>

Kujarlangu-jana wangkaja Jesus-ji, <<Mardanparla kulu-jarrija jinta-kariki yapaku nyiya-jangka marda.  Kalakangku kanyi marda kuwurtu-kurra, kajikangku yinyi kuwurtuku-ngarduyuku wiriki. Ngula-jangka kalakangku kuwurtuku-ngarduyurlu wiringki yinyi yurrkunyu-kurra, ngulangkuju kalakangku yirrarni rdaku-kurra. Ngula-kujakuju, yarujurla pina-yanta yangkaku ngulanpa kuluku-kuluku-manu yungunpa yalala-yirrarni yungunparla nyinami ngurrjulku kuja-jarra kuja-jarra.
Yalala-yirrarninja-wangurla, kalakangku kuwurtuku-ngarduyurlu wiringki jinyi-jinyi-mani talaku wiriki yinjaku yangkaku ngulanpa kuluku-kuluku-manu.  Kalakangku tala-wangurlaju rdaku-kurra kijirni. Tala-wangurlaju lawangka ngulaju marda kalakanpa tarnnga nyina rdakungka.>>
Jesus-rli-jana pinarri-manu nyanungu-nyangu puranjaku-ngarduyu-patu yungulu nyinami ngurrju karnta-kari nyanja-wangu.

Wangkaja-jana kuja, <<Nyurrurlarlu kankulu milya-pinyi Moses-kurlangu kuruwarri.  Pinarri-manu-nganta-jana yungulu nyinami ngurrju karnta-kari-kirli ngunanja-wangu.>
Kala jalangu ngaju karna-nyarra pinarri-mani nyampu: Karnta-kari-kijaku waparlku-nyinaya lirlki-nyanja-wangu manu manngi-nyanja-wangu!  Kajilpanpa lirlki-nyangkarla manu marri-pungkarla, ngulaju kula-nganta kanpala palka nguna wungu nyumpala.
Kula kanpa-nyanu marda warla-pajirni lirlki-nyanja-kujaku karnta-kari-kijaku.  Ngulaju maju!  Ngula-kujakuju milpalku-nyanu rdungkaly-manta nyanja-kujaku!  Milpa jinta-kurlu kajikanpa ngurrju-juku nyinami nyampurla walyangka.  Kala milpa-jarra-kurlurlu kajilpanpa lirlki-nyangkarla-juku karnta-kari, ngulaju God-rlu kajikangku kijirni warlu wiri-kirra tarnnga-juku.
Manngi-nyanyi marda kanpa karnta yungunpa marda ngamirlji-mardarni rdaka-jarrarlu.  Ngulaju maju!  Ngula-kujakuju rdaka-nyanu muruly-pajika karnta-kujakuju kapi jurntangku kijika! Rdaka jinta-mipa-kurlu kajikanpa ngurrju-juku nyinami nyampurla walyangka.  Kala rdaka-jarra-kurlurlu kajilpanpa ngamirlji-mardakarla karnta-kari, ngulaju God-rlu kajikangku kijirni warlu wiri-kirra.>>
Jesus-rli-jana pinarri-manu nyanungu-nyangu puranjaku-ngarduyu-patu yungulu-jana mardarni kali-nyanu warlalja yilyanja-wangurlu.

Kujarlangu-jana wangkaja Jesus-ji, <<Nyurrurlarlu kankulu milya-pinyi kuruwarri Moses-kurlangu.  Pinarri-manu-nganta-jana nyampu: <Kaji watingki jintangku yilyamirra kali-nyanu nyanungu-nyangu, ngulaku-ngarntirli pipa-nganta yungurla yinyi ngulaju kapu-pala-nyanu tarnnga-juku yampimilki.  Pipa yinja-wangurlaju ngulaju kulalpa yilyayarla.>  Kujanya-nganta-jana wangkaja Moses-ju.
Kala jalangu ngaju karna-nyarra wangkami nyampu:  Kali-nyanu kali-nyanu ngula kalu ngurrju nyina kalykuru-wangu, mardakalu-jana ngurrju-juku yilyanja-wangurlu!  Kajilpanpa yilyayarla yangka kalykuru-wangu, ngulaju maju.  Jinyi-jinyi-mani kanpa yungu wati-kari-kirra yani.  Nganangku-puka watingki kaji kanyi karnta yali, ngulanpa yilyaja, ngulaju maju-yijala.>>
Jesus-rli-jana pinarri-manu nyanungu-nyangu puranjaku-ngarduyu-patu yungulu nyinami ngurrju yimirr-yinja-wangu.

Wangkaja-jana kuja, <<Nyurrurlarlu kankulu milya-pinyi kuruwarri Moses-kurlangu kuja-jana pinarri-manu nyurru-wiyi. Pinarri-manu-nganta-jana nyampu:  <Kuja kanpa-jana wardinyi-mani yapaku yungunpa-jana-nganta yinyi, rdilyki-pinja-wangurlu-jana yungka yimirr-yinja-wangurlu.  Manu kuja kanpa wardinyi-mani God-ku yungunparla-nganta yinyi, rdilyki-pinja-wangurlurla yungka manu yimirr-yinja-wangurlu.> Kujanya-nganta-jana wangkaja Moses-ju.
Kala jalangu ngaju karna-nyarra wangkami nyampu:  kuja kanpa wardinyi-mani yapa-kari yungunparla-nganta yinyi, yungkarla wurulyparlu Wapirra yirdi-maninja-wangurlu.  Manu yinjaku-ngarntirli  Nguru-nyayirni-wangu yampiya yirdi-maninja-wangurlu.  Ngulangkaju-ka God nyinami.
Manu yinjaku-ngarntirli nguru nyampu yampiya yirdi-maninja-wangurlu.  Nguruju nyampuju God-kurlangu.  Manu yinjaku-ngarntirli Jerusalem yampiya yirdi-maninja-wangurlu.  Ngulaju kirri Jerusalem God-kurlangu Warlaljamarri Wiri-kirlangu.
Manu yinjaku-ngarntirli marnilpa yampiya nyuntu-nyangu yirdi-maninja-wangurlu.  Marnilpa maru kulalpanpa kurruly-yirrakarla layi-layi-kirra.  Manu marnilpa layi-layi kulalpanpa kurruly-yirrakarla maru-kurra.
Kajinparla ngungkurr-nyina jintaku yapaku, ngula-jurla wangkaya <yuwayi>.  Kajinparla ngungkurr-nyinanja-wangu nyinami, ngula-jurla wangkaya <lawa>.  Junga-jukulu-nyanu warrarda wangkaya jungarni nyiya-kanti-kanti yirdi-maninja-wangu.  Kajinkili-jana wardinyi-mani yapa-kari nyiya-kanti-kanti yirdi-maninja-karrarlu yungunkulu-jana-nganta yinyi, ngulaju maju.  Juju Wiri-jarlu ngula-piyaju-ka wangka yimirr-yinja-palka.>>
Jesus-rli-jana pinarri-manu nyanungu-nyangu puranjaku-ngarduyu-patu yungulu nyinami ngurrju, pina kunka-maninja-wangu.

Wangkaja-jana kuja, <<Nyurrurlarlu kankulu milya-pinyi Moses-kurlangu kuruwarri.  Pinarri-manu-nganta-jana nyampu: <Nganangku-puka kajingki yapangku milpa rdirr-pakarni, nyanungulku rdirr-pakaka milpa-yijala!  Nganangku kajingki kartirdi rdilyki-pakarni, nyanungulku ngula-piya-yijala rdilyki-pakaka!> Ngulaju-nganta Moses-kurlangu kuruwarri.
Kala jalangu ngaju karna-nyarra wangkami nyampu:  Pina kunka-maninja-wangulu nyinaya!  Kala nganangku-puka kajingki manyungku jikarr-pajirni, ngula-jangkarlu kajilpangku kujarlu rdakangku pakakarla lalypangku nyampu yangka wirlki jungarni-purdanji, ngulaju yampiya pina-pakarninja-wangurlu.  Yungkarla jampu-purdanjilki yungungku pakarni wirlki.
Nganangku-puka kajingki kuwurtu-kurra kanyi jaatiki puntarninjaku, ngula-jurla yungka manu wawardarlangu.
Kajingki warrmarlarlu jinyi-jinyi-mani jurnarrpaku kanjaku kutuku, ngula-jurla kangka parrparda wurnturu-nyayirni.
Nganangku-puka kajingki payirni nyiyaku, ngula-jurla yungka wilji-wangurlu.  Wurra-maninja-wangurlu kuturla yungkarla, kapungku pina-kanjarla yinyi.>>
Jesus-rli-jana pinarri-manu nyanungu-nyangu puranjaku-ngarduyu-patu yungulu-jana yulkami panuku yapaku kula warlalja-mipaku yulkanjaku.

Wangkaja-jana kuja, <<Nyurrurlarlu kankulu milya-pinyi Moses-kurlangu kuruwarri.  Pinarri-manu-nganta-jana nyampu: <Yulkayalu-jana warlalja-mipaku.  Yapa-kari ngula kalu-nyarra nyuru-nyuru-jarri, ngula-piya-yijalalu-jana nyuru-nyuru-jarriya.> Kuja-nganta-jana wangkaja Moses.
Kala jalangu ngaju karna-nyarra wangkami kuja:  Ngana-puka kajingki nyuru-nyuru-jarri, kula waparlkurla yulkaya.  Nganangku-puka kajingki yapangku pakarni, ngulaku-jurlajinta Wapirraku wangkaya.
Kajinkili-jana yulkami yapaku ngula-piya, ngula-jangka God-rlu kapu-nyarra kurdu-kurdu-pajirni nyanungu-nyangu yangka ngula-ka nyina Nguru-nyayirni-wangurla.  Wanta ngula karla marlaja-pardimirni, ngula-ka yilyamirni Wapirrarlu, kula ngurrju-mipaku yapaku, panuku-juku maju-majurlanguku.  Ngapa kuja-ka yilyamirni Wapirrarlu, ngulaju ngalipaku jintawarlayiki, kula ngalipa-mipaku yangka kuja karliparla jungarni-nyina, panu-karirlanguku yangka kuja kalurla jurnta-nyinami kuja-purda-kari.
Kajinkili-jana yulkami yapa-kariki ngula kalu-nyarra nyurrurla-mipaku yulkami, ngulaju marda ngula-juku.  God-rlu kula-nyarra ngurrju-pajirni ngula-kuju.  Ngula-piya-yijala kalu-jana yulkami yangka warrkirni-patu maniyi puntarninjaku-ngarduyu-patu. Kulalu-jana walaparrika!  Kajili-nyarra yapa-kari nyuru-nyuru-jarri, ngulaju kutulu-jana yulkaya pina, maniyi puntarninjaku-ngarduyu-piya-wangu.
Kajinkili-jana wangkami nyurrurla-nyangu-mipaku puntuku, ngula-junkulu panu-kari-piya ngula kalu God milya-pinja-wangu nyina waparlku.  Ngularrarlangu kalu-nyanu yulkami warlalja-mipa.  Kala nyurrurla ngula-piya-wangu yungunkulu-jana yulkami nyuru-nyuru-pururlanguju kajili-nyarra nyuru-nyuru-jarri.
Yuwayi, jungarnili nyinaya Wapirra God-piya ngula-ka nyinami Nguru-nyayirni-wangurla.  Kutulu-jana yulkaya panuku yapaku ngula-piya God-piya.

[MAT  Matthew 6  Warlpiri  Swartz]
Jesus-rli-jana pinarri-manu yungulu-jana yuuly-pinjarla yinyi yapaku marlajarra-watiki.

Wangkaja-jana, <<Ngula kankulu-jana yuuly-pinjarla yinyi, ngula-julu-jana yuuly-pungka parlangka.  Kulalu kulkurru-jarra milkarraku karriya yuuly-pinja-karra.  Kajinkili karrimi kulkurru-jarra yuuly-pinjarla, ngulaju Wapirrarlu kula-nyarra ngurrju-pajirni.
Kajinkili-jana yinyi maniyi marlajarra-watiki yapaku, yungkalu-jana parlangka yapa-kari-kijaku nyanja-kujaku.  Kulalu yangka kankarlu-kanunju-piya nyinaka.  Ngula kalu-jana yinyi maniyi marlajarra-watiki Jew-kurlangurla jaajirla manu yirdiyi-wana, ngulaju purlanja-karrarlu yungulu-jana yapa-karirli nyanyi yuuly-pinja-kurra jama ngurrju-nganta.  Pangkalalu-jana ngurrju-pajirni.  Junga karna-nyarra wangka:  God-rluju kulalpa-jana witarlanguju yarda yungkarla kuja kalu-jana milkarraku yuuly-pinyi, lawa!
Kulalu kankarlu-kanunju-piya nyinaka nyanungurra-piya! Kajinkili-jana yinyi nyiya-puka marlajarra-watiki yapaku, yungkalu-jana parlangkaju, ngulaju yapa-kari-kijaku nyanja-kujaku.
Kajinkili-jana yinyi yapaku marlajarra-watiki parlangkaju, Wapirra-miparlu kanyarra nyanyi ngula-ka nyina Nguru-nyayirni-wangurla.  Ngula-warnuju yungu-nyarra ngurrju-pajirni.>>
Jesus-rli-jana pinarri-manu nyanungu-nyangu puranjaku-ngarduyu nyanungu-nyangu God-ku wangkanjaku.

Wangkaja-jana, <<Kajinkilirla God-ku wangka, wangkaya-lurla jungarni-nyayirni milkarra-wangu yalirra-piya-wangu yangka kuja kalurla jungarni-nganta wangkami God-kuju.  Warrarda kalu karrimi kulkurrurni milkarraku Jew-kurlangurla jaajirla God-ku wangkanjaku, manu kalu karrimi yirdiyi-wana milparni-warrarla yapangka panungka ngula yungulu-jana yapa-karirli nyanyi ngula kalurla God-ku wangkami.  Kujaju maju-maju!  Junga karna-nyarra wangka:  God-rluju kulalpa-jana witarlanguju yarda yungkarla kaji-lirla kuja wangka God-kuju, lawa!
Kala kajinparla wangka Wapirraku, ngulaku-ngarntiji yuwarli-kirra-wiyi wurulypa-yukaya yungunparla yangarlu wangkami panu-wangurla.  Ngula-jangkaju, Wapirra-kurla wangkaya yangka ngula-ka Nguru-nyayirni-wangurla nyina.  Ngulaju kapungku nyanyi wuruly-wangkanja-kurra ngula kanparla wangkami, manu kajikangku yinyi nyiyaku ngula kanpa payirni.>>

<<Manu kajinkilirla wangkami God-ku, wangkaya-lurla yalirra-piya-wangu yangka ngula kalu ngurrpa-juku nyina God-kuju.  Ngula kalurla wangkami God-ku, ngulaju kalurla yarda-patu-patu wangkami warungka-piya.  Purda-nyanyi-nganta kajana God-rlu yangka kuja kalurla warrarda wangka tarnnga.  Kujaju yijardu-wangu!
Yalirra-piya-wangulu nyinaya!  God-rluju nyurru-juku-ka milya-pinyi nyiya-kanti-kanti nyurrurla-nyangu payirninja-wangurla-wiyi.>>

<<Junga-juku, kuja-nyalurla wangkaya God-kuju,
<Wapirra, nganimpaku-palangu kuja kanpa nyuntu Tarruku nyina ngurrararla nyuntu-nyangurla: nyuntu-nyangu yirdi yungurnangkulu yirri-yirrirli yirdi-mani, manurnangkulu pulka-pinyi jintawarlayirli-juku.

Nyuntu karnangkulu payirni, Warlaljamarri Wiri, yungunpa-nganpa Wiri nyina jintawarlayiki-juku manu nyiyarningkijarraku.  Ngurrara nyuntu-nyangurla, yangka kuja kangkulu warrarda ngungkurr-nyina wilji-wangu, ngula-piya-yijala yungulparnangkulu purda-nyanjarla ngungkurr-nyinayarla nyarrpa kajinpa-nganpa nyuntu wangka.

Wapirra, payirni karnangkulu, <Miyi-nganpa jalanguku yungka nganimpaku yungurnangkulu marlaja-ngarni.>

Wapirra, nganimpa yungurnalu-jana yawuru-jarri yapa-karirlanguku, ngula-piya-yijala nganimparlanguku-nganpa yawuru-jarriya wilji-jangkaku.

Wapirra, mardaka-nganpa muurlparlu Juju-kujaku Wiri-jarlu-kujaku, kalaka-nganpa yimirr-yinjarla karlirr-kanyi.>>


<<Junga kujaju!  Kajilpankulu-jana yawuru-jarriyarla yapa-karirlanguku nyiya-rlanguku maju-wana-wanaku, ngulaju kajika-nyarra God-ju yawuru-jarrimi-yijala nyurrurla-kuju wilji-jangka-kuju.
Kala kajilpankulu-jana jurnta-nyinakarla yawuru-jarrinja-wangu, ngulaju kula-nyarra God-ju yawuru-jarrimi-yijala.>> 
Jesus-rli-jana pinarri-manu yungulu nyinami miyi ngarninja-wangu God-kurlanguku-ngarnti purlapaku-ngarnti.

Wangkaja-jana, <<Kajinkili nyina miyi ngarninja-wangu purlapaku-ngarnti God-kurlanguku-ngarnti, kulalu yangka kankarlu-kanunju nyinaka.  Ngula kalu nyanungu nyina ngarninja-wangu purlapaku-ngarnti miyi-wangu, ngulaju kalu-nyanu maparni punangku yinngirri yungulu-jana yapa-karirli nyanjarla ngurrju-pajirni miyi ngarninja-wangu.  Pangkalalu-jana ngurrju-pajirni.  Kala Wapirrarlu kula-jana ngurrju-pajirni milkarra-jangkaju.
Kulalu kankarlu-kanunju-piya nyinaka nyanungurra-piya!  Ngula kankulu miyi ngarninja-wangu nyinami God-kurlanguku-ngarnti purlapaku-ngarnti, kulalu-nyanu punangku mapaka yinngirriji.  Parljikalu-nyanu ngapangku, ngula-warnurlu jarangkulu-nyanu mapaka marnilpa.
Puna-wangurlaju kulalpalu-nyarra yapa-karirli milya-pungkarla ngula kankulu miyi ngarninja-wangu nyina.  Kala Wapirra God ngula-ka nyina Nguru-nyayirni-wangurla, nyanungu-miparluju kanyarra nyanyi miyi ngarninja-wangu.  Ngula-warnuju yungu-nyarra ngurrju-pajirni.>>
Jesus-rli-jana pinarri-manu maniyiki manu nyiya-kanti-kantiki jurnarrpaku nyampurla walyangkaku.

Wangkaja-jana, <<Ngirnirna-wangulu nyinaka!  Kulalu warru turnu-maninjarla rdanjarr-mardaka jurnarrpa nyampurla ngurungka.  Ngula-jangkaju, mulururlu kajika ngarni, manu kajika ngalkarr-ngalkarrpa-jarri nyiya-kanti-kantiji.  Ngula-jangkaju, purunjurlu kajika-nyarra jurnta-kanyi jurnarrpa.
Ngula-kujaku-julu-jana yuuly-pinjarla yungka yapa-karirlanguku.  Ngula-warnuju God-rlu yungu-nyarra rdanjarr-mardarni Nguru-nyayirni-wangurla.  Ngulangkaju Nguru-nyayirni-wangurla kulalpalu mulururluju nganjarla.  Manu kulalpa ngalkarr-ngalkarrpa-jarriyarla.  Manu kulalpa purunjurlu yapangku mantarla.
Nyarrpararlankulu rdanjarr-mardarni nyiya-kanti-kantiji jurnarrpa?  Nyampurla ngurungka?  Marda Nguru-nyayirni-wangurla God-kurlangurla?  Kajinkili rdanjarr-mardarni jurnarrpa Nguru-nyayirni-wangurla, ngulaju kankulu manngi-nyanyi tarnnga yali nguru.  Kala kajinkili ngirnirnarlu rdanjarr-mardarni nyampurla ngurungka, ngulaju kankulu manngi-nyanyi nguru nyampu-mipa.  Ngulaju maju!>>
Jesus-rli-jana pinarri-manu God-kurlanguku Rdili-nyayirni-wanguku.

Wangkaja-jana, <<Ngalipa-nyangu milpa, ngulaju Rdili-nyayirni-wangu-piya ngula-ngalpa God-rlu yungu ngalipaku.  Kajinkili-jana jamangku yuuly-pinjarla yinyi yapaku jurnarrpa, ngulaju kankulu nyinami Rdili-nyayirni-wangurla God-kurlangurla.  
Kala kajinkili-jana ngirnirnarlu jurnta-mardarni yinja-wangurlu yapa-kari-kijaku, ngulaju maju.  Kula kankulu nyinami yalumpu Rdili-nyayirni-wangurla God-kurlangurla.  Kula-nganta kajikankulu pamparda nyinami nyanja-wangu nguru-wangu.

Kulalpankulu-jana jirramaku warrki-jarriyarla kuja-purda kuja-purda, walku!  Kajinkilirla jinta-kariki puntu yukami, ngulaju yali jinta-kariji yungunkulu wurra-mani.  Kajinkilirla yangkaku kamparru-warnuku ngungkurr-nyinami, ngulaju yali jinta-kari-kiji yungunkulurla ngungkurr-nyinanja-wangu nyinami.  Ngula-piyaju, yangka kuja kankulu maniyi-mipa manu jurnarrpa-mipa manngi-nyanyi, ngulaju nyurrurlaju kula kankulurla God-ku warrki-jarri jungarni, walku.>>
Jesus-rli-jana pinarri-manu yungulu nyinami ngampa-nyanja-wangu nyiya-kanti-kantiki.

Wangkaja-jana, <<Kajinkilirla God-ku warrki-jarri, ngulangkuju yungu-nyarra muurlparlu wurdujarra-mani.  Nyurrurla kankulurla God-mipaku warlalja nyinami nyanunguku-juku.  Kula-nyarra waja-waja-maninjarla kijirni.  Kapu-nyarra kutu wurdajarra-mani.  Kujarlaju, yungunkulu ngampa-nyanja-wangu nyinami miyiki ngarninjaku manu wawardaku yukanja-wangu.  [changed from yukanjaku]
Nyangkalu-jana jurlpu kuja kalu warru-parnka ngurungka.  Milpa kula kalu yirrarni walyangka jurlpungkuju miyi wiri-maninjaku, walku.  Kula kalu warru turnu-maninjarla kanyirni ngurra-kurra ngaka-kariki ngarninjaku, walku.  Wapirra ngula-ka nyinami Nguru-nyayirni-wangurla, ngulangkuju ngari kajana wurdujarra-mani kuja-kurra-juku, kula kalu payirni.  Kala nyurrurla-kuju, God-rlu kanyarra kururr-mani jurlpu-piya-wanguku yapa-kuju.  Ngula-warnuju, ngampa-nyanja-wangulu nyinaka miyi-kiji.
Kajinkili miyiki-juku ngampa-nyanyi, ngulangkuju kula-nyarra wankaru-mani ngari jintaku parraku.  Kala God-miparlu kanyarra wankaru-yinyi yungunkulu nyinami tarnngaju.>>

Wawardaku ngampa-nyanja-wangulu nyinaka!  Nyangkalu-jana jinjirla-wati.  Nganangku kajana warra-warra-kanjarla wiri-mani?  Kula kalu warrki-jarri yapa-piya, walku.  Manu kula kalu-nyanu wawarda ngurrju-mani.  Ngula-puruju ngurrju-juku kalu nyina.
Ngaju karna-nyarra junga wangkami:  Yangka wati King#Solomon ngulalpa nyurru-wiyi nyinaja tala-kurlu panu-jarlu-kurlu manu wawarda-kurlu ngurrju-nyayirni-kirli, nyanungu-nyangu wawarda kulalpa ngurrju-nyayirni nyinaja jinjirla-piya, walku.

God-rlu kajana warra-warra-kanjarla wiri-mani jinjirla-wati ngurrju-nyayirni kujaju.  Manu marna kajana wiri-mani kirrirdi-nyayirni.  Ngulaju kula kalu tarnnga-nyayirni nyinami, walku.  Wita-mipaku kalu nyinami.  Ngula-jangkaju, linji-jarri kalu.  Ngula-jangkaju, yapangku kalu-jana kijirni warlu-kurra.  Nyiya-jangka kankulurla Wapirraku kapuru-nyina?  Marda kankulu manngi-nyanyi kula kanyarra wawarda yinyi yukanjaku, kajika-nyarra jurnta-mardarni? Ngulaju junga-wangu!  Yungu-nyarra warra-warra-kanyi jinjirla-wati-piya, ngula-piya. [Jerry questioned this]
Ngampa-nyanja-wangulu nyinaya!  Payirninja-wangulu nyinaya: <Nyiyarlipa ngarni miyi kapi ngapa, manu nyarrpararlarlipa mani wawardaju mani yukanja-kuju?>> Kuja wangkanja-wangulu nyinaya!>
Yapa ngula kalu pina-wangu nyinami Wapirraku, ngulaju kujarnawu kalu wangkami ngampa-nyanja-karra.  Warrarda  kalu ngampa-nyanyi miyiki manu jurnarrpaku yungulu mardarni.  Kulalu yalirra-piya nyinaya!  Wapirra, ngula-ka nyinami Nguru-nyayirni-wangurla, ngulangkuju kanyarra manngi-nyanyi ngula kankulu marda nyina miyi-wangu manu wawarda-wangu.
Nyampu-nyalu manngi-nyangka manu warrarda wangkaya: <Nyiyarlanguku ngula kangalpa Wapirra wangkami ngurrjuku nyinanjaku, purda-nyanyirlipa kapi ngurrjurliparla nyinami!>  Kajinkili manngi-nyanyi jungarnirli ngula-piya, ngulaju Wapirrarlu kapu-nyarra wurdujarra-mani miyiki kapi ngapaku kapi wawarda-kurlangu.
Yuwayi, Wapirrarlu kapu-nyarra wurdujarra-mani parra-kari parra-kari.  Kulalu manngi-nyanjarla ngampa-nyangka kujarlu, <Jukurra marda kajika-ngalpa nyiyarlangu maju-nyayirni rdipimi.>  Kuja-wangulu nyinaya wangkanja-wangu.   Jalangu marda, jukurra marda kajika-nyarra nyiyarlangu yangka maju-nyayirni rdipimirni nyurrurlaku, ngulaju kapu-nyarra Wapirrarlu warra-warra-kanyi-juku ngula-puruju.  


[MAT  Matthew 7  Warlpiri  Swartz  Australia]

Jesus-rli-jana pinarri-manu yungulu nyinami ngurrju yapa-kariki maju-pajirninja-wangu.

Wangkaja-jana, <<Kuja kankulu maju nyinami ngurrju-nganta, kulalu-jana maju-pajika yapa-kari.
Kajinkili-jana warrarda maju-pajirni, ngulaju Wapirrarlu kapu-nyarra maju-pajirni-yijala.  Kala kajinkili-jana yawuru-jarrimi, ngulaju ngurrju.  Kapu-nyarra Wapirraju yawuru-jarrimi-yijala.>>

-4 <<Kajinpa-jana warrarda maju-pajirni yapa-kari ngurrjungku-nganta, ngulaju kanpa nyinami milkari.  Ngula kanpa mardarni watiya wiri milpangka nyuntu-nyangurla nyanungu-patu-piya ngula kalu watiya wita-nganta mardarni milpangka-yijala-nganta.  Watiya wiri milpangka-kurlu, kuja wangkanja-wangurlulu-jana yampiya:  <Watiya witarna wilypi-mani milpa nyuntu-nyangu-ngurlu.>  Kuja wangkanja-wangu nyinaya!
Nyuntu-junpa kankarlu-kanunju! Wilypi-maninjaku-ngarntiji, wilypi-manta-nyanu rdalyku wiri milpangka nyuntu-nyangu-ngurlu.  Ngula-jangkaju, ngurrjungkulku kanpa-jana nyanyi watiya wita milpangka nyanungurra-nyangurlaju.>>

<<Yimi Ngurrju Wapirra-kurlangu, ngulaju ngurrju-nyayirni kawurlu-piya.  Kajili yapangku jawirri-purda-nyanyi yirri-puranja-kurra, ngula-julu-jana yampiya warrarda yirri-puranja-wangurlu.  Yalumpu-patu ngula-julu maju-nyayirni maliki-piya wijini panu-kurlu manu nguurr-nguurrpa-piya palya, ngula-piya.  Kajinkili-jana warrarda yirri-pura Yimi Ngurrju, ngulaju kulalu nginyi-nginyi-kirra-mani, kajikalu walya-kurra kijirni katirninjaku nguurr-nguurrpa-piyaku, manu kajikalu-nyarra wajirli-pinjarla pinyi.>>
Jesus-rli-jana pinarri-manu yungulu payirni Wapirra nyiya-kanti-kantiki.

Wangkaja-jana, <<Kajinkilirla Wapirraku wangkami, warrarda payikalu nyiya-kanti-kantiki, kapu-nyarra yinyi.  Warrarda wapal-nyangka-lurla, kapu-nyanu milki-yirrarni nyurrurla-kurra.  Warrarda tarlarlkarra-pakaka-lurla, kapu-nyarra lakarn-mani tuwa yungunkulu yukamirra.
Yuwayi, nganangku-puka kaji warrarda payirni nyiya-kanti-kantiki, ngulaju kapurla marlaja-mani.  Manu nganangku-puka kajirla warrarda wapal-nyanyi, ngulaju kapu palka-mani.  Manu nganangku-puka kajirla warrarda tarlarlkarra-pakarni, kapurla tuwaju marlaja lakarn-mani Wapirra-kurlangu-kurra yungu yukamirra.>>

<<Nyarrpa-jarrinpa kajingki nyuntu-nyangurlu ngalapi-nyanurlu payirninja-yanirni miyi-kiji ngarninjaku? Pulu mayi yungunparla yinyi?
Nyarrpa-jarrinpa kajingki payirninjinirni yawuku ngarninjaku?  Yinyi mayinparla warna kulu-parnta?  Walku! Yungunparla kantirri ngurrju manu yawu yinyi ngarninjaku.
Nyurrurlankulu maju, ngula-puruju yinyi-juku kankulu-jana kurdu-kurduku nyurrurla-nyanguku yarnunjuku ngarninjaku.  Wapirra, ngula-ka Nguru-nyayirni-wangurla nyinami, ngulaju ngurrju-nyayirni nyurrurla-piya-wangu.  Yinyi-jiki kanyarra nyiya-kanti-kanti ngurrju ngula kankulu payirni.>>

<<Nyiya-wiyi jinta kuruwarri Moses-kurlangu kuja-nyarra yirrarnu nyurrurlaku yapaku?  Manu nyiya-wiyi kuruwarri jinta-juku kujalu-nyarra jaruku-ngarduyu-paturlu Wapirra-kurlangu-paturlu yirri-puraja?  Ngulaju nyampunya: <Kajinpa-jana yapa-kariki ngampurrpa-nyina nyuntuku ngurrjuku nyinanjaku, nyuntu-wiyi-jana ngurrju nyinaya!> >>
Jesus-rli-jana pinarri-manu yirdiyi-jarraku jirramaku.

Wangkaja-jana, <<Wuurnpa-wana wita-wana tuwa-wanaju  [unchecked change] jungarni-jikili yaninja-yanta Wapirra-kurlangu-kurra Nguru-nyayirni-wangu-kurra.  Karlirr-yaninja-wangurlu yampiyalu wantikiji tuwaji manu yirdiyi wantiki-yijala kuja-ka ngunamirra kuja-purda-kari.  Yirdiyi yalumpu ngulaju wantiki-nyayirni yaninjaku.  Panu kalu yanirra wiri-wana kuja kalu yangka yanirra, ngulaju tarnnga-juku palinjaku-ngarnti.
Kuja-kujakuju, yaninja-yanta-jukulu yirdiyirla wuurnparla ngula-ka ngunamirra Wapirra-kurlangu-kurra Nguru-nyayirni-wangu-kurra.  Ngulangka ngurungka kalu nyinami wankaru-juku tarnnga-nyayirni.  Tuwaju  [unchecked change] ngula-ka karrimi Wapirra-kurlanguju, ngulaju wuurnpa-nyayirni.  Manu yirdiyi ngula-ka ngunamirra, ngulaju wuurnpa-nyayirni yapaku yaninjaku.  Wuurnparlaju wirrkardu-mipa kalu yani tarnngaju nyinanjaku.>>
Jesus-rli-jana pinarri-manu yungulu-nyanu muurlparlu warra-warra-kanyi yimirr-yinja-palka-kujaku ngula kalu-nyanu ngarrirni Wapirra-kurlangu-nganta.

Wangkaja-jana, <<Muurlparlulu-nyanu warra-warra-kangka yimirr-yinja-palka-kujaku ngula kalu-nyanu ngarrirni Wapirra-kurlangu-nganta jaruku-ngarduyu-nganta.  Kuja kajinkili-jana purda-nyanyi jaru wangkanja-kurra, ngulaju-nganta yungunkulu-jana-nganta ngurrju-pajirni ngurrju-nganta pululu-nganta jiyipi-piya.  Walkungka!  Kari-nganta kulu-parnta-nyayirni pinja-panu maliki warnapari-piya.
Nyarrparlu yungunkulu-jana mii-mii-nyanjarla milya-pinyi yimirr-yinja-palka kajili yani-yanirni Wapirra-kurlangu-nganta?  Kajili yanirni ngulaju maju-maju kalu kanyirni, ngula-jangkaju yungunkulu-jana milya-pinyilki.  Kajilpa ngana-puka Wapirra-kurlangu nyinayarla jungarni, ngulangkuju ngurrju-mipa kajika kanyirni, kuja maju.  Kulanpa mani marnikiji jiri-parnta-ngurlu watiya-ngurlu, walku.  Kulanpa mani marrkirdi putunarri-ngirli, walku.  Ngula-piya-yijala kuruwarri Wapirra-kurlangu kulalu yimirr-yinja-palkarlu jungarnirli yirri-pura.
-18 Watiyarlu pirrjirdirli ngulaju ngurrju miyi-ka mardarni.  Watiyarlu rampakurlu ngulaju miyiji maju-nyayirni-ka mardarni.  Yangka-patu yimirr-yinja-palka ngula-julu maju-nyayirni watiya rampaku-piya maju-kurlu-piya.
Yangka rampakurla watiyarla kaji miyi maju pardimi, ngulaju karlipa watiya yawirr-pajirni, ngulaju kijirni karlipa warlu-kurra wiri-kirra.
Kajili yangka yanirni yimirr-yinja-palka, kajili maju yangka kanyirni jaru, ngula kankulu-jana milya-pinyi kula-jana Wapirrarlu yilyajarni.
Jesus kapi-jana wangkami panu-kariki yapaku <<Kula karna-nyarra milya-pinyi>>

Ngula-jangkaji, Jesus-jana wangkaja yapaku, <<Ngaka-kari kajirna nyinami ngaju-pala-kurlangurla Wapirra-kurlangurla Nguru-nyayirni-wangurla, ngula-jangkaji kularna-jana panu-jarlu mardarni yapaju.  yapa ngula kalu jalangu nyina ngurungka nyampurla manu ngula kalurla warrarda purda-nyanjarla ngungkurr-nyinami ngaju-nyangu Wapirraku, ngularra-mipa yingarna-jana rdakurl-kijirni.  Panu-jarlurlu yapangku ngarra-jili Wiri-nyayirni-pajirni.  Yapa-kariji ngarrarna-jana wurra-maninjarla yilyamirra.
Yuwayi, ngulangka Nguru-nyayirni-wangurla God-rlu yinga-jana mii-mii-nyanyi yapaju kuwutuku-ngarduyu-piyarlu nyanungu-nyangu japa, [unchecked change]marda walku.  Panu-karirli yapangku ngarra-jili kuja wangka, <Warlaljamarri Wiri, nyuntu-junpa-nganpa Warlaljamarri Wiri-nyayirni.  Yapa-kurnalu-jana yimi-ngarrurnu-jaru nyuntu-nyangu ngula-piyarlu jaruku-ngarduyurlu ngula kala-lurla God-ku marlaja-wangkaja.  Nganimparlurnalu-jana juju ngawu-ngawu yapa-ngurlu jurnta-yilyaja, manurnalu-jana parlpuru-manu nyurnu-jangka nyuntu-nyangurlu yirdi-nyayirni-wangurlu.> Ngarra-jili wangka kujanya.
Kala kuja ngarrarna-jana wangkami nyanunguku yapaku, <Yapa nyurrurla kulankulurla ngaju-nyangu Wapirraku God-ku.  Ngajuju, kula karna-nyarra milya-pinyi.  Yantalu nyampu-ngurluju ngula kankulu jungarni-wangu nyina.>>
Jesus-rli-jana yirri-puraja yapaku yimi-nyayirni-wangu jirrama wati-jarra-kurlu, jintaju pinangkalpa, jinta-kariji jiliwirri

Wangkaja-jana, <<Kajinkijili wangkanja-kurra purda-nyanyi manu ngungkurr-nyina, ngula-jinkili pinangkalpa-piya nyiya-kanti-kantiki.  Yungurna-nyarra yimi-ngarrirni wati nyampu pinangkalpa, nyanungurlu-nyanu nganturnu yuwarli kankarlarra-nyayirni pirlingka.
Ngaka-karirlaju, ngapa wantija pirrjirdi-nyayirni, ngawarralkulpa wiri-nyayirni parnkaja, mayawunparlu putalpa yurnku-yurnku-mani yuwarliji, manu kula wantija.  Pirrjirdi-jukulpa karrija pirlingkaju.
-27 Yalirlarlangu watilpa jinta nyinaja milya-pinja-wangu jiliwirri, ngulangku-nyangu nganturnu yuwarli walyirirla walyangka pirnti-pirntirla yulpayirla.  Ngula ngapalku wantija pirrjirdi-nyayirni, manu ngawarralkulpa parnkaja, ngula-puru-julpa mayawunpalku parnkaja.  Yuwarliji wurrmurr-wantija.  Kajinkijili jawirri-purda-nyanyi wangkanja-kurra, ngula-warnuju kajinkijili jaru marlaja-yampimi puranja-wangurlu, ngula-jinkili ngula-piya wati-piya ngula nganturnu yuwarli walyangka walyirirla.>>

Ngula-jangkaju, Jesus-ji wurdungu-jarrijalku.  yapaji-lirla marlaja paa-karrija nyanungu-nyanguku jaru-kuju.
Kula-jana pinarri-manu nyanungu-nyangu-piyarlu kuruwarriki-ngarduyu ngulaji kalu-nyanu nyanungurlu-mipa jama-yirrarni, walku.  Ngula kala-jana Jesus-rli pinarri-manu yapa, ngula-jilpa milya-pungu-nyayirni ngularra kuruwarri ngularla God-rlu yirri-puraja nyarrpa kaji wangka.


[MAT  Matthew 10  Warlpiri  Steve Swartz  Australia]
Nyampu-patu-julu Jesus-kirlangu yimi-kirli-patu.

Ngula-jangkaju, Jesus-jana wangkaja nyanungu-nyanguku 12-pala puranjaku-ngarduyu-patuku, <<Yantarnili nyampu-kurra.>>  Kuja-lurla yanurnu nyanunguku, wangkajalku-jana, <<Ngajulurlu karna-nyarra yinyi yartarnarri yingankulu-jana yapa-ngurlu jurnta-wilypi-maninjarla yilyamirra juju  Ngula-kurlu yartarnarri-kirli, nyurrurlarlu yingankulu-jana parlpuru-mani nyiya-kanti-kanti murru-murru-ngurlu.
-4 Nyampurraju yirdiji Jesus-kirlangu 12-pala Yimi-kirli-patu-kurlangu:  Simon (ngulaku-jurla yirdi-karilki yirrarnu <Peter>); Simon-ku-purdangka kukurnu-nyanu Andrew; James manu nyanunguku-purdangka kukurnu-nyanu John (Nyampu-jarraju-pala ngalapi-nyanu-jarra Zebedee-kirlangu); Philip manu Bartholomew; Thomas manu Matthew yangka maniyiki-ngarduyu; James ngulaju ngalapi-nyanu Alphaeus-kurlangu; Simon the Patriot; Judas Iscariot. (Nyampurlu Judas-rlu yangka kuja-jana ngaka yimi kangu Jew-patuku wiri-wiriki yungulu puuly-mardarninjarla pinyi Jesus.)
Jesus wangkaja-jana nyanungu-nyanguku 12-pala Yimi-kirli-patuku nyarrpa warrki-jarrinjaku

Kujanya-jana yangkaju wangkaja Jesus-ji ngula-jana ngarrurnu nyanungu-nyangu 12-pala Yimi-kirli-patuku yangka yilyanja-kuju murnmaku, kamparrurlaju, <<Kulalu yanta kirri-kirra manu jurrku-kurra Jew-wangu yapa-patu-kurlangu-kurra.  Manu kulalu yanta kirri-kirra yalirla kuja kalu yangka Samaria-wardingki yapa-patu nyina.
Yantalu jurrku-kurraju yalirla kuja kalu yangka Israel-wardingki yapa-patu nyina.  Nyanunguju kalu yangarlu nyina jiyipi-piya kuja kula kalu-jana [natural usage of 'kula'?] jiyipiki-ngarduyurlu mardarni, yangka wurdujarra-maninjaku nyanungu-patuju.
Kajinkili yani yalirra yapa-patuku, wangkayalu-jana kuja <God-kurlangu Nguru-nyayirni-wangu-ka yanirni ngaka!>
Kajili yapa murru-murru nyina, ngula-julu-jana parlpuru-manta.  Kajili yapa nyurnu-nguna, ngula-julu-jana pina wankaru-manta-yijala.  Kajili yapangku wijini-mardarni palkangka, ngula-julu-jana parlpuru-manta.  Kajili yapangku mardarni juju ngawu-ngawu kaninjarni palkangka, parlpuru-maninjarlalu-jana jurnta wilypi-maninjarla jurnta-yilyaya.  Ngajulurlurna-nyarra yungu ngaju-nyangu yartarnarri jutu-kurra.  Manu kajinkili-jana parlpuru-mani yapa, kulalu-jana pina-payika yinga-ngantalu-nyarra nyiya-kanti-kanti nyanungurlulku pina-yinyi nyurrurla-kuju.
Kulalu kangka tala, kawurlu, jilpa manu pirli-patu.
Kulalu kangka yakuju nyurrurlarluju, manu kulalu kangka wawarda manu wirliya-warnu.  Yantalu kuja-juku palkangka kuja kankulu wawarda mardarni.  Numulu kangka watiya wapanja-warnu nyurrurlarluju.  Kuja kankujulu ngajuluku warrki-jarri, yapa-karirli kapulu-nyarra yinyi kuja kankulu  nyiya-kanti-kantiki purda-jarrimi.>>

Kajinkili yukamirra kirri-kirraju, ngula-julu-jana yapaku ngurrjuku-wiyi warru-nyangka.  Yantalu manu nyinayalu yalirla yapa ngurrju-kurlangurla yuwarlirlaju, nyinanjarla yungunkulu yali-ngirli-jiki pina-yani.
-13 Ngula kankulu yuka ngurra nyanungu-nyangu-kurraju, rdakalu-jana warru-yungka yapaku yalirla yuwarlirlaju, manu wangkayalu-jana, <God-rlu kanyarra jina-mardarninjarla nyanyi nyurrurla yapa-patuju.>  Kaji numulu-nyarra rdaka yinyi nyurrurla-kuju, [Try 'Kaji-nyarra rdaka yinja-wangurlu wurra-mani nyurrurlaju,...'] kulalu-jana wangkaya ngurrju yimi God-kurluju nyanunguku.
Yuwayi, kajili-nyarra yapangku wurra-mani rdaka yinja-wangurlu manu purda-nyanja-wangurlu, ngula-jili yanta jurrku yali-ngirliji, manulu-jana jurdu yarri lurlurl-pungka wirliya-jangka.
Ngajulurlu karna-nyarra yirri-pura nyampuju junga-nyarrirni.  Yangka nyurru-wiyi, kuja-jana God-rlu kunka-manu yapa yangka kujalpalu nyinaja kirri-jarrarla Sodom-rla manu Gomorrah-rla, ngari pingkangku.  Kala ngaka-pardu-kari, kaji-jana God-rlu mii-mii-nyanyi yapa, nyarrpa kaji-lirla nyina nyanunguku, walku marda, kapu-jana kunka-mani kujanguju yapa karri-karri-wangurlu yangka ngula kajili-nyarra wurra-mani rdaka yinja-kuju nyurrurla-kuju.>>
Jesus-rli-jana yirri-puraja nyanungu-nyangu Yimi-kirli-patu yapangku kapulu-jana pakarni

Jesus-jana wangkaja Yimi-kirli-patuku, <<Purda-nyangka-jili!  Ngajulurlu karna-nyarra yilyamirra ngaju-nyangu yimi ngurrju-kurlu yapa-patu-kurra kulu-palka-kurra kuja kalu warnapari-piya nyina. Kapulu-nyarra pakarni, yangka ngula-ka warnaparirli jiyipi pakarni.  Ngula-warnu-nyalu-nyanu jaarl-nyangka kuja kanyanurla warnangku warru jaarl-jaarl-nyanyi manu pulya-nyayirni manu wurdungu-nyayirni nyinaya kurlukuku-piya.
Palju warra-warra-kangkalu-nyanu!  Kapulu-nyarra jangkardurnu yani Jew-patu, manu kapulu-nyarra puuly-mardarninjarla jirri-kanyi kuwutu-kurra nyanungu-nyangu-kurra.  Manu kapulu-nyarra ngalyipi-piyarlu pakarni nyanungu-nyangurla jaajirla.
Yangka kuja kankujulu ngaju purami, kujarlaju kapulu-nyarra karrinja-yirrarni kulkurru-jarra king-kari king-karirla manu wiri-wirirla yangka watiki-ngarduyurla.  Ngulangkanya kapunkulu-jana yimi-ngarrirni yimi ngurrju ngaju-kurlu manu Jew-wangu-paturlanguku.
-20 Yangka kajili-nyarra jangkardurnu yani maninjaku nyurrurlaku yungulu-nyarra kanyi kuwutu-kurra, ngulaju mirr-mirr-karrinja-wangulu karriya wangkanjaku-ngarntiji. Kulankulu-jana nyurrurla-nyangu jaru wangkami, kala God-kurlangu.  Kapu-nyarra yinyi wangkanjaku-ngarntiki, kapunkulurla marlaja-wangkami Pirlirrpaku Tarrukuku Wapirra-kurlanguku.>>

<<Ngula-puru-juku papardi-nyanu-kari papardi-nyanu-karirli kapulu-jana yinyi kukurnu-nyanu-kari kukurnu-nyanu-kari yurrkunyu-kuju pakarninjaku-ngarntiji ngulaju milyi-kirra-pinangu.  Manu ngula-jangkaju, kirda-nyanu-kari kirda-nyanu-karirli kapulu-jana yinyi nyanungu-nyangu kurdu-kurdu.  Manu ngula-jangkaju, kurdu-kurdurlu kapulu-jana ngamardi-nyanu-kari ngamardi-nyanu-kari manu kirda-nyanu-kari kirda-nyanu-kari yinyi pakarninja-kuju milyi-kirra-pinangu-juku.
Ngaju-nyangu kuja kankulu nyina, ngula-kuju kapulu-nyarra tarnnga-juku nyuru-nyuru-jarri yapa jintawarlayi.  Kala ngana-puka kajilpaju wala-juku nyinakarla ngajuku jika-jika-jarrinja-wanguju, God-rlu kapu [or 'kajika'?] muurlparlu mardarni kujanguju yapa.
Kajili-nyarra yapangku murru-murru-mani kirringka, ngula-julu-jana jurnta wuruly-parnkaya, manulu yanta kirri-kari-kirra.  Nyampu karna-nyarra yirri-purami nyurrurla-kuju yijardu-nyayirni.  God-kurlangu Yapa-nyayirni-wangu ngulaji-ka yanirni nyampu-kurra ngaka. Ngula-kuju murnma-juku yaninja-yaninja-kuju, nyurrurlarlu kulankulu walku-mani nyurrurla-nyangu warrkiji, kujarna-nyarra ngajulurlu yungu nyurrurlaku.  Kapunkulu warrurnu yani yimi-ngarrirninjarla God-kurlangu-kurlu Nguru-nyayirni-wangu-kurlu yapa-patu-kuju kirri-paturlaju Israel-rla.>>

Ngaju-julu purda-nyangka!  Kurdu wirriyaju kula-ka kirdarna-nyanu-piya nyina kuja karla jungarni-mani nyanungu-kuju nyiya-kanti-kanti.  Manu warrkirni wati kula karla nyanungu-nyanguku wiri-kiji wangka yinga-nganta nyiya-kanti-kanti ngurrju-mantarlarra, walku.
Yalirli kurdu wirriyarlu, purda-nyanyi-ka kirdarna-nyanuju yinga-ngarra nyina kirda-nyanu-piyalku. Manu yalirli warrkirni watingki, purda-nyanyi-ka nyanungu-nyangu wiri yinga-ngarra nyanungu-piyalku nyina.  Nyurrurla 12-pala wati, ngaju-nyangu kankujulu nyina warlalja, manulpankujulu purda-nyangkarlarra ngaju yingankulu nyina ngaju-piya-yijala.  Ngajuju-nganta kajili ngarrirni <Beelzebul> wiri juju ngawu-ngawu-patu-kurlangu kuja kajili ngaju-kuju yirdi maju-karilki yirrarni.  Ngula-piya-yijala kapulu-nyarra wangka maju-maju yimi nyurrurla-kuju.>>
Ngalipa kularlipa-jana lani-jarri yapa-kariki. Lani-jarrimirlipa jinta-kujaku ngulaju God-kujaku.

Wangkajalku-jana Jesus-ji nyanungu-nyangu Yimi-kirli-patuku, <<Kulalu-jana lani-jarriya yali-patuku yapa-patuku kajili-nyarra yanirni murru-murru-maninjaku nyurrurlaku.  Nganangku-puka kuja-ka wuruly-yirrarni nyiyarlangu, ngakalku-ka warraja-mani.  Nganangku-puka kuja-ka parnta-yirrarni nyiyarlangu, ngakaju-ka raa-pinyi.
Nyampurra karna-nyarra ngajulurlu jungarni-mani wurulyparlu yingankulu-jana nyurrurlarluju yaninjarla yimi-ngarrirni jaru nyampurra yarlungka.
Ngularnawu, kulalu-jana lani-jarriya yapa-patu-kuju kajili-nyarra yarri-yanirni pakarninjaku nyurrurlaku. Kajikalu-nyarra palka-mipa pakarni.  Kala kulalpalu-nyarra pirlirrpa pakakarlarra.  God-miparlu kajika-nyarra palka manu pirlirrpa pakarni yalirla jurrkungka warlu-piyarla ngurungkaju yirdingka Gehenna-rla.  Ngula-warnunya nyurrurlalpankulurla lani-jarriyarla jintaku nyanungu-kujaku God-ku.
God kanyarra warrarda yulkami-juku manu kanyarra mari-jarri nyurrurla-kuju.  God kajana mari-jarri jurlpu wita-wita-kuju kuja kankulu mani japungkaju talangku witangku.  Kaji jinta wanti walya-kurra manu palimirralku, God-rlu-juku-ka ngularraju muku milya-pinyi.
Manu kaji marda-ka yapa yanirni pakarninjaku nyuntuku, God-rlu-ka milya-pinyi ngularraju.  God-rlu kanyarra milya-pinyi nyajangu kankulu marnilpa mardarni jurrungkaju.
Yuwayi, God kanyarra yulka nyurrurla-kuju ngula-piya kuja kajana jurlpuku yulkami.  Ngula-warnunya kulalu lani-jarriya yapa-kari-kijaku.>>
Yapa-kariki yapa-kurlipa-jana yimi-ngarrirni kuja karlipa pura Jesus Christ

Ngula-jangkaji, Jesus wangkajalku, <<Nganangku-puka kuja kanyanu ngarrirni puranjaku-ngarduyu warrajarlu, ngakaju kajirna ngaju nyina ngaju-nyangu Kirdarna-kurlangurla Nguru-nyayirni-wangurla, kapurnarla wangka Kirdarna-kuju, <Nyampurlu yapangkulpaju warrarda puraja ngajuju yijardurlu.>
Yapa ngula kalu kuja wangka warraja, <Kularna ngajuju Wapirra-kurlangu Jesus-kirlangu puranjaku-ngarduyu, ngaka-pardu-karirla kajirna ngajulu nyina Kirdarna ngaju-nyangu-kurlangurla Nguru-nyayirni-wangurla, kapurnarla kuja wangka Kirdarna ngaju-nyangu-kuju, <Ngajulurlu kula karna milya-pinyi nyampuju yapa.> >>
Jesus-ki kalu-nyanurla yapangkuju marlaja wilji-wilji-mani

Yali-jangkaji, Jesus-jana wangkaja, <<Marda kankujulu nyurrurla-paturlu yapangku ramparl-manngi-nyanyi ngajulu-ngantarna yanurnu nguru nyampu-kurra yingarna-jana warla-pajirni yapa kulu-kujaku.  Walku, kula junga-kula kujaju.  Ngajurna yanurnu nyampu-kurra yingarna-jana ngurrju-mani yapa pakarninjaku, yingalu-nyanu pakarni turnu-warnu-kari turnu-warnu-karirli.
Ngajurna yanurnu nyampu-kurra yingalu-jana ngalapi-nyanurlu pakarni kirdarna-nyanu, manu kanangkarlu yingalu-jana pakarni ngamardi-nyanu, manu yingalu-jana karnta-karntarlu pakarni kanajardu nyanungu-nyangu.
Yapa panu kuja kalu wati-kirlangurla yuwarlirla nguna, kapulu pakarni yaliji wati.

Nganangku-puka yapangku kaji pulka-pinyi nyanungu-nyangu kirdarna manu ngamardi-nyanu tarnngangku, ngula-pururlu kajiji pulka-pinyi ngaju wita-kari wita-karirli, kujangku yapa kulalpa nyarrpalku nyinakarla ngaju-nyangu puranjaku-ngarduyu.  Manu nganangku yapangku kuja-ka pulka-pinyi nyanungu-nyangu ngalapi-nyanu manu kanangka-nyanu, ngula-pururlu kajiji ngaju marri-pinyi wita-kari wita-karirli, kujangu yapa kulalpa nyarrpalku nyinakarla ngaju-nyangu puranjaku-ngarduyu.
Kaji nganangku yampimi watiya warnta-warnta nyanungu-nyangu jijangka kanja-wangurlu, manu kaji-ngantalpaju purayarla ngaju-nyangurla wirliyarla, kujangu yapa kulalpa nyarrpalku nyinakarla ngaju-nyangu puranjaku-ngarduyu.
Nganangku-puka yapangku kajilpa-nyanu muurlparlu-mardakarla palinja-kujaku nyanungu-miparlu, ngulaju kajika palimi.  Kala kajilpa-nyanu yungkarla ngaju-kurra, ngulaju kajikaju marlaja-nyinami wankaru-juku.>>

<<Kuja kanpa nyuntu warru-yani kirri-kari kirri-kari-kirra, warru ngarrirni kanpa-jana ngaju-nyangu yimi.  Manu nganangku-puka yapangku kajikangku nyuntu kanyi ngurra nyanungu-nyangu-kurra, ngajurlangu kaji kanyi yapangku yalirliji nyanungu-nyangu-kurra ngurra-kurraju. Nganangku-puka yapangku kajilpaju ngaju kangkarlarra ngurra nyanungu-nyangu-kurra, yalirli yapangku-ka God-rlangu kanyi ngurra nyanungu-nyangu-kurraju.  Jintangkuju ngaju yilyajarni nguru nyampu-kurra.
Ngana-puka yapa kajirla marlaja-wangkami jaruku-ngarduyu God-ku, manu kaji yapa-karirli yapangku kanyi jaruku-ngarduyu ngurra nyanungu-nyangu-kurra, yinga ngarra yalirla nguna, God-rlu kapu-palangu jirramaku-juku yinyi warntarri-nyayirni-wangu.  Manu kaji wati nyinanja-yani ngurrju-juku, manu kaji wati-karirli kanyi yali wati ngurrju palka ngurra nyanungu-nyangu-kurra, God-rlu kapu-palangu yinyi warntarri-nyayirni-wangu.
Ngajulurlu karna-nyarra yijardurlu yimi-ngarrirni.  Kajiji nganangku-puka yapangku ngajulu purami kurdu-piyarlu, manu kajirla yapa-karirli yapangku yinyi yaliki puranjaku-ngarduyuku ngapa walyka ngarninjaku, God-rlu kapurla yinyi yapaku yali-kiji warntarri-nyayirni-wangu.


[Matthew 17  Warlpiri  2nd draft  July 1991  Swartz]
Jesus-kirlangu palkaju, palka-karri-jarrija

Ngaka-karilki, jinta-jangka wiyiki-jangkarla, Jesus-ji jirrnganja-jana yanu pirli-kirra kankarlarra marnkurrpaku puranjaku-ngarduyu-patuku Peter-ku manu James-ki manu nyanunguku-purdangka kukurnu-nyanu John-ku. Ngulangka-jilpalu yangarlu-patu nyinaja.
Ngula-puruju, Jesus-kirlanguju palkaju, palka-kari-jarrijalku.  Nyanungu-nyangu yinngirri-jilpa wanta-piya mirily-mirily-jarrija, manu nyanungu-nyangu wawardaju kardirri-jarrijarla palkangkaju.

Ngula-puru-juku, Elijah manu Moses-pala warraja-jarrija, wangkajalpa-palarla Jesus-ki.
Ngula-jangkaju, Peter-rla wangkaja Jesus-ki, <<Warlaljamarri Wiri, ngurrju-nyayirni nyampuju ngurra. Nganimpa-paturlu kapurnalu-nyarra kaliku ngantirni marnkurrpa:  jinta-kari nyuntuku, jinta-kari Moses-ku, jinta-kari Elijah-ku.>>

Ngula-puru-juku, mangkurdulkurla wapirrija wanta-kuju. Yali-ngirli mangkurdu-ngurlu, God-ju wangkaja, <<Nyampuju ngajuku Ngalapi-nyanu marulu.  Nyanungurlu kaju wardinyi-mani.  Ngula-julu purda-nyangka wangkanja-kurra!>>

Kujalu marnkurrparlu puranjaku-ngarduyu-paturlu purda-nyangu wangkanja-kurra, lani-jarrijalu, manulu wantija walya-kurra.
Ngula-jangkaju, Jesus-jana yanurralku nyanungu-patu-kuju, manu marnpurnu-jana.  Nyanunguju-jana wangkaja, <<Karrinja-pardiyalu, kulalu lani-jarriya!>>
Kujalu marnkurrparlu puranjaku-ngarduyu-paturlu nyangu, ngulangku-julu nyangu Jesus karrinja-kurra, jintalpa yangarlu karrija.

Ngula-jangkaju, pinalkulu jitinja-yanu pirli-ngirliji. Kulkurru wangkaja-jana Jesus-ji, <<Nyampuju yimi, mardakalu nyurrurla-miparlu yimi-ngarrirninja-wangurlu kujankujulu jalangurlu nyangu ngaju mirirl-mirirl-jarrinja-kurra yangka Yapa-nyayirni-wangu God-kurlangu.  Kajirna nyurnu-jangka pina wankaru-jarrinjarla yakarra-pardi, ngakalu-jana ngula-jangkarlanya yimi-ngarrika ngajuju.>>

Ngula-jangkaju, Jesus-jili payurnu yangka-paturluju marnkurrparlu, <<Yangka kuruwarriki-ngarduyu-patu, wangka kalu-nganpa Elijah-kurlu <kapu kamparru-yani-nganta yangkaku-ngarnti Messiah-ku-ngarnti?>  Nyarrpaku-yijala kalu-nganpa kujaju wangka?>>

Jesus-rli-jana jangku-manu, <<Junga kujaju kapu Elijah-wiyi pina-yanirni yungu nyiya-kanti-kanti jungarni-mani Messiah-ku.
Junga karna-nyarra wangka:  Elijah nyurru-juku pina-yanurnu.  Yapa-karirli nyurru-jukulu murru-murru-manu kuja-lurla yarri jala-jala-jarrija maju-maninjaku.  Kulalu milya-pungu nganalpa nyanunguju nyinaja.  God-kurlangu Yapa-nyayirni-wangu kaji yanirni nyampu-kurra, yangka-paturlu yapangku kapulu murru-murru-mani nyanunguju kuja-yijalalu murru-murru-manu Elijah-ju.>>
Ngula-jangkaju, Jesus-kirlangurlu puranjaku-ngarduyurlu milya-pungulu kujalpa nyarrpa Jesus wangkaja.  Kulalpa Elijah-kurlu wangkaja. Nyanungu-julpa-jana wangkaja John the Baptist-kirli.
Jesus-rli parlpuru-manu kurdu juju-kurlu

Yali-jangkaju, Jesus manu yangka marnkurrpa puranjaku-ngarduyu-patu, jitinja-yanurnulu pirli-ngirli, manu parlu-pungulu-jana yapa turnu-kurra yalirlaju.  Wati jinta yaninja-yanu Jesus-kirra-pinangu, manu parntarrunjunurla kamparru Jesus-ki.
Ngula-jangkaju, wangkajalkurla Jesus-kiji, <<Warlaljamarri Wiri, parlparu-manta ngaju-nyangu ngalapi. Nyanunguju murru-murru-nyayirni, manu japaku-japaku-ka rdalji-jarri.  Purda-nyanyi kanyanu maju-nyayirni.  Japaku-japaku-ka wantimirra warlu-kurraju wanti manu ngapa-kurra, manu murru-murru-mani kanyanu.
Nyurrurna-jana kamparrurlu-wiyi payurnu nyuntu-nyangu puranjaku-ngarduyu-patu yungu parlpuru-mani.  Walku, rampaku-juku kalu nyina.>>

Jesus wangkaja-jana, <<Kari nyurrurla-junkulu kapurunju-panu!  Nyurrurla yapa kankulu nyinami yunjumu-kari!  Nyangurla-karrarna-nyarra jirrnganja-nyina nyampurlaju?  Tarnnga-juku mayi?  Nyarrpaku-yijala karna-nyarra nyampurlaju jirrnganja-nyina kapuru wita-wangu-kuju?  Kangkarni-jili yali kurdu ngajuku.>>
Ngula-jangkaju, Jesus-rli ngarrurnu juju ngawu-ngawu kujalpa kurdungka kaninjarni palkangka nyinaja. Ngula-jangkaju, juju-jurla jurntalku wilypi-pardija kurdu-kuju, manu yali-jangkaju kurdu-julpa ngurrju-jarrijalku.

Ngaka-pardu-karilki, kuja Jesus-lpa yangarlulku nyinaja, nyanungu-nyangu puranjaku-ngarduyu-patu yanurnu, manulu payurnu nyanunguju, <<Nyarrparlarnalurla puta-yilyaja jurnta jujuju nyampu-kuju kurduku?>>

-21 Jesus-rli-jana jangku-manu, <<Nyurrurlarlu kulankulu jurnta-yilyayarla jujuju kurdu-ngurluju, nyiya-jangka?  Kulankulurla wala-nyinaja God-kuju.  Ngaju karna-nyarra junga wangka:  nyiyaku-puka kajilpankulurla wala-nyinakarla God-ku kapuru-wangu, ngulaju kajika-nyarra purda-nyanyi nyanungurluju, manu kajika-nyarra jangku-mani nyiyaku-puka kajilpankulu payikarla.  Kajilpankulurla wala-nyinakarla God-ku ngari wita, ngulaju kajikankulu-jana pirli-kiji wangkami <Yanta kirri-kari-kirra!>  Ngularrarlu pirlingki kapingkili purda-nyanyi kajinparla nyuntu wala-nyina God-kuju. Kulalpangku nganangkulku warla-pajikarla nyuntuju.>>
Jesus-rli-nyanu muurr-pungu kapu ngaka palimi-nganta

Ngaka-karilki, Jesus manu nyanungu-nyangu puranjaku-ngarduyu-patu turnu-jarrijalu wungu ngurungkaju Galilee-rla.  Wangkajalku-jana nyanungu-patu-kuju, <<Ngakaju, watingki jintangku kapu-jana yimi kanyi ngajulu Yapa-nyayirni-wangu God-kurlangu, kapuju ngaju yapa-kari-kirra yinyi.
Ngula-jangkaju, kapu-julu pinyi ngajuju tarnnga-kurra.  Ngula-jangkaju, ngurra jirrama-jangka kapurnarla marlaja wankaru-jarri pina.>>  Kujalu Jesus-kirlangurlu puranjaku-ngarduyu-paturlu purda-nyangu kuja-kurra,nyanungu-julu yirraru-jarrija.
Jesus-rli-jana yungu tala yungulu wurdujarra-mani Jew-kurlangu yuwarli maralypi

Ngula-jangkaju, Jesus manu nyanungu-nyangu puranjaku-ngarduyu-patu, yanulu kirri-kirra Capernaum-kurra.  Ngulangkaju, ngalya-kari wati-lirla yanurnu Peter-ku.  Nyanungurlu wati-paturlulpalu warru-manu tala yingalu wurdujarra-mani Jew-kurlangu yuwarli-maralypi.   Payurnulu Peter-ju, <<Nyuntu-nyangurlu pinangkalparlu yinga-nganpa tala yinyi wurdujarra-maninjaku Jew-kurlangu maralypi?>>

Peter-rlu-jana jangku-manu, <<Yuwayi, Jesus-rli kajana warrarda yinyi talaji yurlyurrpu-kari yurlyurrpu-karirla yapa-kuja kuja kalu wurdujarra-mani maralypiji.>> Yali-jangkaju, Peter-ju yanu yuwarli-kirra kujalpa yalirla Jesus ngunaja jurrkungka.  Peter-rlu yinga-nganta payikarla nyanunguju talaku yungu-ngantarla wangkayarla.
Jesus-rli kamparnirli payurnu nyanunguju, <<Wati kuja-ka king nyina kankarlu-nyayirni yapa panu-kuju, kula kajana kurdu-kurdu nyanungu-nyangu jinyi-jinyi-mani yungu-nganta-lurla tala yinyi, walku.  Nyanungurlu kajana yapa-kari-mipa yapaju jinyi-jinyi-mani yinga-lurla nyanungu-kuju tala yinyi.  Ngulaju junga-ngarra Peter?>>

Peter-rluju jangku-manu, <<Yapa-kari-miparlu kalurla talaji yinyi yali-kiji king-kiji kuja kajana jinyi-jinyi-mani yapaju.>>
Ngula-jangkaju, Jesus-rla wangkaja Peter-kuju, <<Ngulaju junga Peter, kurdu-kurdu warlaljarlu king-kirlangurlu, kula kalurla nyanungu-kuju yinyi talaji.
Yuwayi, ngulaji marda junga, kala ngajulurlu kajilparna-jana tala yinja-wangurlu jurnta-mardakarla nyampurraku watiki yingalu wurdujarra-mani maralypi, ngulaju kajikajulu kulu-jarrimilki ngaju-kuju. Kuja-kujakuju, yanta mangkuru-kurra yawuku maninjaku. Kajinpa rdarri-mardarni kamparru-warnu yawu, lakarn-pungkarla nyanungu-nyangu lirraju.  Kaninjarni nyanungu-nyangurla lirrangkaju kapinpa nyuntulurluju pirli pardany-parami. Kangka ngulaju pirli, manu yungka-jana wati yali-patuku. Ngula-jangkaju, kulalu-ngalpa payirnilki tala-kuju nyampu-warnurla yurlyurrparlaju.>>


[Matthew 19 2nd draft Nov 1991 Warlpiri]

Jesus-kirlangu kuruwarri yupukarra-kurlu manu karlirr-mardarninja-kurlu

Yali-jangkaju, Jesus yanurnulku nguru-ngurluju Galilee-ngirli, manu yanu kurlarra nguru-kurra Judea-kurra.  Ngulangkaju, parlpardany-yanu kakarrara pirnti-pirntirla-juku karru Jordan-wana-juku.

Yapaju-lurla panu-juku yanurnu nyanungu-kuju ngula-kurraju, manu ngalya-kari-jili murru-murru.   Nyampurra yapa murru-murru, ngulaju-jana parlparu-manu nyanungurluju.

Ngula-kurra-julurla Pharisee-patulku yanurnu yungulu-nganta Jesus yimirr-yungkarla jarungku yungu-nganta-jana milki-wangkayarla jaru warntarla.[Emily bt'd 'straight stories', not 'wrong ones]  Payurnulu Jesus, <<Nyarrpa-ka wangka Moses-kurlangu kuruwarriji?  Ngurrju mayi kujaju kaji Jew-ngku watingki nganimpa-piyarlu yampimi nyanungu-nyangu karntaju nyiya-kanti-kanti-ngirliji kaji-nyanu nyanungurlu purda-nyanyi?>>

Jesus-rli-jana jangku-manu nyanungurraju, <<Nyurrurlu kankulu milya-pinyi yangkaju kuja Moses-rlu yirrarnu-ngalpa ngalipaku Bible-rla.   Nyampurnawu-ka wangka, <Nyurru-wiyi, kuja God-rlu ngurrju-maninjarla yirrarnu nyiya-kanti-kanti, ngulaji-palangu yirrarnu wati manu karnta.>
Ngula-jangkaju, God-rla wangkaja Moses-ku, <<Ngajulurlurna-jana ngurrju-manu yapa wati manu karnta.  Manu ngula-warnurlu, watingki kapu yampimi nyanungu-nyangu kirdana manungamardi-nyanu manuyanilki yinga-ngarra wungulku yina nyanungu-nyangu karnta-kurlu.   Ngula-jangkaju, ngana-jarra kuja kapala nguna ngurrangka, ngula-jarraju jungu kapala nyinami jintalku.>
Ngula-jangkaju, kula kapala-nyanu jarnku jurnta-nyina yitingka-jarra, ngulaju kapala jintangka-juku nyina wungu-juku.   Junga-juku, jalangu-jarraju wati manu karnta kuja kapalangu God-rlu jinta-mani, ngula-julu-palangu yapa-karirliji karlirr-mardarninja-wangurlu yampimi.>>

Ngula-jangkaju, Pharisee-paturlulu payurnu Jesus, <<Kaji kujaji marda junga, nyarrpalku-nganpa Moses-rluju yungu nganimpa-kuju nyampuju kuruwarri karlirr-mardarninja-kurlu?  Nyanungurluju-nganpa yimi-ngarrurnu nganimpa-kuju kujaju-nganta junga wati-kiji yinga-nganta yirrarni yimi karlirr-mardarninja-kurlu pipangka manu yingarla yinyi nyanungu-nyanguku karntaku kamparru-juku karlirr-mardarninja-kuju.   Nyiya-kulku Moses-rluju yirrarnu kujaju kuruwarriji?>>

Jesus-rli-jana jangku-manu nyanunguju, <<[re-ordered] Nyurrurlarlu kula kankulu pirrjirdirli ngungu-mani manu purda-nyanyi nyarrpa God kanyarra wangka nyurrurla-kuju.  Kujarlanya-jurla Moses-rlu-nyarra yungu yali kuruwarri karlirr-mardarninja-kurlu nyurrurlaku yapa-patukku.  Kuja God-rlu ngurrju-manu kamparru-warnu wati manu karnta, nyanungurlu-palangu jinta-manu yinga-pala wungu-jarralku nyina tarnnga-juku.   Ngula-warnunya, nyurrurlalpankulu nyinayarla wungulku nyurrurla-nyangu-kurlu karnta-karnta-kurluju.   Kulalu-jana karlirr-mardaka karnta-karntaju.
Purda-nyangka-julu ngaju!  Kaji wati-kirlangu karntaju warru kalykuru-jarri wati-kari kurlu, ngulaju ngula-juku yali-kiji karnta-kurlanguku kali-nyanu-kuju karlirr-mardarninja-kuju nyanungu-nyangu ngapuju-nyanu-kuju.   Kala kaji karntaju kalykuru-wangu nyina, manu kaji nyanungu-nyangu kali-nyanurlul karlirr-mardarni, manu kaji yurlparanyirralku nyiya-warnurlaju, manu kaji jinta-karilki karnta yupukarra-mani, ngulaju maju-nyayirni!>>

Ngula-jangkaju, Jesus-kurlangu puranjaku-ngarduyu-patu-lurla wangkaja nyanungu-kuju, <<Nyuntu-nyangu jaru yupukarra-kurluju junga.   Marda ngurrju-juku nganimpa yingarnalu jangkayirla-juku nyina yupukarra-wangu.>>

Jesus-jana wangka nyanungu-kuju, <<Kulalpalu panu-juku nyinayarla pinaju, manu kulalpalu nginyi-nginyi-kirra mantarlarra nyampuju jaru yupukarra-kurluju.   Kajilparla God-rlu yungkarla nyampu jaru watiki, ngula-julpa jangkayirla-juku nyinayarla yupukarra-wangu. [retranslated but Emily didn't bt it]
Ngalya-kari watiji kalu jangkayirla nyina nyiya-warnu kulalpalu mardakarlarra kurdu-kurduju nyiya-warnu.  Ngalya-kari wati-jilpalu palka-jarrija murru-murru-kurlu palkangka-kurlu.   Ngalya-kari wati kalu jangkayirla nyina maju.  [still need to get in that some made are made eunuchs]  Ngalya-kari wati kalu jangkayirla nyina yinga-ngarra-lurla God-ku warrki-jarri, manu yingalu-jana yimi-ngarrirni yapaku God-kurlangu Nguru-nyayirni-wangu-kurlu.   Kajingki God wangka nyuntuku nyinanjaku jangkayirla, nyinaya jangkayirla yupukarraku-purda-jarrinja-wangu>>
Jesus-rlu-jana kurdu-kurdu ngamirn-kujurnu, manu yati-wangkarla God-ku kurdu-kurduku

Ngakalku, kangurnlpalu-jana yapangku ngalya-karirli kurdu-kurdu Jesus-kirlangu-kurra yungu-jana rdakangku marnpirni, manu yungu-janarla yati-wangka God-ku kurdu-kurduku.   Ngula-kujakuju, puranjaku-ngarduyu-paturlulu-jana puta warla-pajurnu wiri-wiriji kanjarni-panuju, manulu-jana kurnta-ngarrurnu.
Kuja-jana Jesus-rli nyangu, ngula-kuju-jana kulu-jarrinjarla wangkaja puranjaku-ngarduyu-patu-kuju, <<Ngana-puka yapa jalangu kuja-ka nyinami nyampu-patu-piya kurdu-kurdu-piya, ngulaju kalurla jirrnganja-nyinami God-ku Ngurrara-nyayirni-wangurla nyanungu-nyangurla. [order changed] Kujarlaju, pangkala-julu yanirni kurdu-kurduju ngajuku, yampiyalu-jana warla-pajirninja-wangurlu.   >>
Ngula-jangkaju, Jesus-rlu-nyanu rdaka yirrarnu kurdu-kurdu-kurlangurla jurrungka, manu yati-wangkajalku-janarla [unchecked change] God-ku.  Ngula-jangkaju, karrinja-pardinjarla yarnkajarralku.
Wati jurnarrpa panu-kurlu kujarla yanurnu wangkanjaku Jesus-ki

Watirla yanurnu Jesus-ki manu payurnu nyanunguju, <<Pinangkalpa, nyarrpa-jarrirna ngurrju [unchecked change] ngajuju yingaju God-rlu wankaru-juku mardarni nyanungu-nyangurla jukurrarnurla ngurrararla?>>

Jesus-rlu jangku-manu nyanunguju, <<Nyiyaku kanpaju payirni ngajuju yinga-ngantanpa ngurrju-juku nyina? [change to 'about what is good and bad?']  God-mipa-ka nyina ngurrjuju.   Kajinpa nyuntu God-ku-purda-jarrimirni yingangku wankaru-juku mardarni tarnnga, ngulaku-ngarntirliji Moses-kurlangu kuruwarri puranja-yanta tarnngangku-juku.>>

Ngula-jangkarluju, watingkilki payurnu Jesus, <<Nyarrpa kuruwarriji Moses-kurlangurna purami?>>

Jesus-rlu jangku-manu nyanunguju,  <<Linjarrpa [Emily bt'd this word as steal] pinja-wangu nyinaya! Wati-kari-kirlangu karnta ngulaju yampiya jurnta-kanja-wangurlu!  Wiji-wangu nyinaya!   Warlka-ngarrirninja-wangu nyinaya kajinpa nyuntu kuwuturla nyina! [Emily bt'd this as 'covering yourself up in court]
Linpangku-palangu purda-nyangka kirda-nyanu manu ngati-nyanu wilji-wangurlu!  Yulkaya-jana nyuntu-nyangu yapaju warlalja nguruku-ngarduyuju kuja kanpa-nyanu nyuntulurlu yulka.>>

Watingkilki jangku-manu Jesus, <<Ngajulurlulparna tatungku-juku puraja nyampurraju kuruwarriji.   Nyarrparalku kuruwarri-kari-jilparna ngajulurlurlu puraryarl?>>

Jesus-rla wangkaja nyanungu-kuju, <<Kajinpa nyuntulu ngurrjuku nyinanjaku-purda-jarrimi, ngajulu-piya, kujaku-ngarntiji, yanta, jurnarrpa manu nyiya-kanti-kanti manta nyuntu-nyangu, ngulaju-jana pina jali-manta nyiya-kanti-kanti maniyiki-ngarntirliji, manu ngula-jangkaju, maniyiji-jana warru-yungka marlajarraku rdilyki-watiki.   Ngula-jangkanya, pina-yaninjarla [unchecked change] puranjaku-ngarduyu-jarriya ngaju-nyanguju!  Kajinpa-jana nyiya-kanti-kanti muku yinyi yapa-kariki, ngula-jangkaju kapunparla jirrnganja-nyina nyiya-kanti-kanti-kirliji God-kurlangurla Nguru-nyayirni-wangurla.>>

Kuja wati jurnarrpa panu-kurlurlu purda-nyangu kuja-kurra, nyanunguju yirraru-jarrija-nyayirni, manu yarnkajarralku Jesus-kijaku.   Nyanunguju yirraru-jarrija kujalpa panu jurnarrpa mardarnu, manu yinga mardarni-nganta yinja-wangurlu.   Kuja wati jurnarrpa panu-kurlurlu purda-nyangu kuja-kurra, nyanunguju yirraru-jarrija-nyayirni, manu yarnkajarralku Jesus-kijaku.   Nyanunguju yirraru-jarrija kujalpa panu jurnarrpa mardarnu, manu yinga mardarni-nganta yinja-wangurlu.

Ngula-jangkaju, Jesus-jana wangkaja nyanungu-nyangu puranjaku-ngarduyu-patu-kuju, <<Junga karna-nyarra wangka, yangka jurnarrpa panu-kurlu yapaju kulalu panu yuka Nguru-nyayirni-wangu-kurraju God-kurlangu-kurraju. [add:  'it will be very hard for them to enter']
Ngaju karna-nyarra yarda wangka yangka-yijala, <<Kulalpa kamurluju jingi-jingi yantarla yangkangkaju nitilirla pantirniinja-kurlangurla rdilypirrpa-kurlurla witangkarrarlaju, walku.   Kuja-piyarlu-yijala kulalpa-nyanu jurnarrpa panu-kurlurluju yapangkuju yirrakarla God-kurlangu-kurraju Nguru-nyayirni-wangu-kurraju!>>

Kujalu Jesus-kirlangu puranjuku-ngarduyu-paturlu kuja-kurra purda-nyangu, ngulaju-lurla paa-karrija.   Ngula-jangkaju, payurnulu Jesus, < Kujalu Jesus-kirlangu puranjuku-ngarduyu-paturlu kuja-kurra purda-nyangu, ngulaju-lurla paa-karrija.   Ngula-jangkaju, payurnulu Jesus, <<Kajilpa God-rlu yampiyarla yangka yapa jurnarrpa-kurlu panu-kurlu muurlpa-mardarninja-wangurlu, kujarlaju nganalku kajika muurlpa-mardarni?>>

 Jesus-rlilki-jana nyangu jungarnirli, manu wangkaja-jana,<<Kulalpa-nyanu nganangku yapangku muurlpa-mardarni, walku.   God-miparlu kajika muurlpa-mardarni yapaju.>>God-miparlu kajika muurlpa-mardarni yapaju.>>

Ngula-jangkaju, Pe Ngula-jangkaju, Peter-rlu payurnu Jesus, <<Yuwayi, nyiya-kanti-kantirnalu yampinja-yanu purda-ngirli yungurnangkulu nyuntulku puraja.   Nyiyalku-nganpa God-rluju yinyi nganimpa-kuju?>  Nyiyalku-nganpa God-rluju yinyi nganimpa-kuju?>>

Jesus-jana wangkaja nyanungu-nyangu puranjaku-ngarduyu-patuku, <<Jesus-jana wangkaja nyanungu-nyangu puranjaku-ngarduyu-patuku, <<Junga karna-nyarra wangka:  Ngaka-pardu-kari, kajirna ngaju Yapa-nyayirni-wangu wirilki nyina nyiya-kanti-kantiki God-kurlangurla Nguru-nyayirni-wangurla.  Nyurrurla puranjaku-ngarduyu-patu, ngulaju kapunkulu wiri-wiri-yijala nyina God-kurlanguku yapa-kuju, manu kapunkulu-jana mii-mii-nyan nyurrurla puranjaku-ngarduyu-patu, ngulaju kapunkulu wiri-wiri-yijala nyina God-kurlanguku yapa-kuju, manu kapunkulu-jana mii-mii-nyanyi.
 Junga kujaju!  Ngajuku puranjaku-ngarntirli kajinkili yampinja-yani yuwarli nyurrurla-nyangu manu marda nyurrurlaku-purdangka-patu manu marda nyurrurlaku-palangu-jarra manu marda kurdu-kurdu manu marda nguru nyurrurla-nyangurlangu, ngula-wana-wanaju God-rlu kapu-nyarra jaya-kurra-nyayirni yarda yinyi, manu kapunkulurla tarnnga-juku jirrnganja-nyina wankaru-nyayirni-juku.
Jalangu kuja kalu nyina kamparrurla wiri yapa, ngulaju ngakaju kapulu purda-ngirlilki nyina.   Jalangu kuja kalu nyina purda-ngirli yapa, ngulaju ngakaju kapulu kamparrurla wirilki-yijala nyina.>>



[Matthew 21 2nd draft 6-11-91 Warlpiri Swartz ]


Jesus-rlu-jana ngarrurnu yimi warrkirni-patu-kurlu 

Nyanungu-jana wangkaja, <<Ngajulurlu yingarna-nyarra jaru yimi-ngarrirni God-kurlangu-kurlu Nguru-nyayirni-wangu-kurlu. Watingki kalalpa katini mardarnu. Ngulangka katinirla, nyanungurlu kalalpa grapes mardarnu katinirlaju. Mungalyurru-nyayirni nyanunguju yanu kirri-kirra maninjaku ngalya-kari wati yungu-lurla grapes kaji-mani nyanunguku. 
Wangkaja-jana nyanungurra-kuju, <<Kajinkijili grapes kaji- pajirni parrangka jintangka, ngulaju kapurna-nyarra jilpa warru-yinyi _larrki-larrki|_ (WHAT DOES THIS WORD MEAN?) nyurrurla-kuju. (Ngurrangka yalirlaju kalalu watiji warkki-jarrija parra wiri jinta- parduku jilpaku pirliki, ngaulaju-jana nyanungu-nyangu kuruwarri.) Junga-juku, wati yali-patu-lurla _yaya-wangka|_ (WHAT DOES THIS WORD MEAN?) yali-kiji katiniki-ngarduyu wiri-kiji yungulu-nganta warrki-jarri parra wiri jinta jilpaku. Manu junga-juku, katiniki- ngarduyurlu-jana yilyaja nyanungu-nyangu katini-kirraju yungu-lurla mani nyanungu-kuju. 
Ngaka-karilki parra jintangka-juku, wanta kankarlarra-puru mungalyurrurla, yali katiniki-ngarduyu pina-yanu kirri-kirra, manu parlu-pungu-jana wati-patu kujalpalu warru-karrija warrki-wangu- patu. 
Nyanungu-jana wangkaja nyanungu-patu-kuju, <<Nyurrurla wati-patulu yanta, manulu warrki-jarriya ngaju-nyangurla katinirla. Ngaka-kari jalangurla ngajulurlu kapurna-nyarra payi-mani talangku warrki-warnuju.>> 
Junga-juku, yangka-patu wati-patu yarnkajarralkulu katini-kirra, manulu warrki-jarrijalku. Ngakalku, wanta kujalpa kankarlarra nyinaja kulkurrurla manu yarda parrparda-jarrija wuraji-kirralku, yangka katiniki-ngarduyu yarda-yanu kirri-kirra, manu-jana yarda- manu wati-patu-kari-yijala manu yingalu warrki-jarri nyanunguku. 
Ngakalku, kujalpa wantaju _karnturlku|_ (WHAT DOES THIS WORD MEAN?) karlarra nyinaja yukanjaku-ngarntilki, yangka katiniki-ngarduyu yarda-yanu kirri-kirra-yijala. Parlu-pungu-jana wati-patu-kari kujalpalu karrija yalumpurla-juku warrki-wangu, manu-jana nyanunguju wangkaja, <<Nyiya-warnu kankulu nyurrurla wati-patu yalumpurla-juku karrimi parra wiri warrki-wangu?>> 

Jangku-manulu nyanunguju, <<Kula-nganpa ngana yanurnu nganimpa-kuju, manu kula-nganpa nganangku payurnu nganimpaju warrki-jarrinja-kuju.>> 
Junga-juku, nyanungulku-jana wangkaja, <<Yuwayi, yantalkulu, manulu warrki-jarriya ngaju-nyangurla katinirla.>> 

Kujalpa wantaju jitinja-yanu kaninjarra-karilki, yali katiniki- ngarduyu wangkajarla nyanungu-nyanguku warrkirniki-ngarduyuku- patu-kurlanguku, <<Turnu-manta-jana warrkini-patuju jintangka-juku, manu payi-manta-jana jinta-kari jinta-kari kujalu warrki-jarrija. Yangka wati-patu kujarna-jana ngajulurlu yarnkanjarla manunjunu wurajirli, payi-manta-jana nyanungu kamparnu-wiyi. Manu yangka wati-patu kujarna-jana ngajulurlu kamparrurlu yangka mungalyurru- nyayirnirli jalangurlu manunjunu, payi-manta-jana pirda-ngirli ngulaju.>> 
Junga-juku, yangkanku warrkirniki-ngarduyu-patu-kurlangurlu- jana yungu jinta-kari jinta-kari jilpaju warrkirni-patu-kuju kujalpalu yangka wita-juku warrki-jarrija. 
Yangka yali-patu warrkirni kujalpalu yangka parra wiri warrki- jarrija, nyanungu-paturlu ngula-julu-nyanu ramparlparlu purda- nyangu yinga-ngantalu mantarlarra panu talaju warrki-jarrinja- warnurluju. Nyiyaku-nganta jintaju jilpa. Kala walku! Yalirli warrkirniki-ngarduyu-patu-kurlangurlu-jana nyanungu-patuku-jana yungu jinta-kari jinta-kari jilpaju. 
-12 Yuwayi, yangka-patu warrkirni-patu, kujalpalu warrki- jarrija ngutu-ngutu parra wiri, ngula-julpalu nginji-wangkanjaku rdurru-yungu. Wangkaja-lurla yali-kiji katiniki-ngarduyuku, <<Nyampurra wati-patu kujanpa-jana nyunturlurlu manunjunu wurajirlilki, nyanungurra-julu wita-kuju warrki-jarrija. Kala nganimpa-patu, ngula-jurnalu ngutu-ngutu warrki-jarrija parra wiri wantangkaju. Nyunturlurlulpanpa-nganpa payi-mantarla nganimpaju talangkuju panungku, yali-patu-kuju wirrkardu!>>, yali-patu-kuju wirrkardu!>> 

Yali katiniki-ngarduyu-jana wangkaja nyanungu-patu-kuju, <<Purda-nyangka-julu ngajuluku. Ngajulurlu kularna-nyarra nyurrurlaju yapa-patu|_ (THIS SENTENCE SHOULD READ "I DID NOT CHEAT YOU PEOPLE OUT OF ANY MONEY." TO CHEAT SOMEONE OUT OF MONEY MEANS TO HOLD MONEY BACK FROM SOMEONE THAT YOU OWE THEM.) Nyurrurlankulu yuwayi-wangkaja warrki-jarrinja-kuju parra wiriki ngajuluku warrki- jarrinjaku jinta-mipaku pirli-kiji. (THIS SENTENCE SHOULD READ "I DID NOT CHEAT YOU PEOPLE OUT OF ANY MONEY." TO CHEAT SOMEONE OUT OF MONEY MEANS TO HOLD MONEY BACK FROM SOMEONE THAT YOU OWE THEM.) Nyurrurlankulu yuwayi-wangkaja warrki-jarrinja-kuju parra wiriki ngajuluku warrki-jarrinjaku jinta-mipaku pirli-kiji. 
Kala kangkalu-nyanu talaju, manulu yanta ngurra-kurra. Nyampurra wati-patu kujarna-jana ngajulurlu yarnkanjarla manunjunu wurajirli, ngajulurlu yingarna-jana yinyi tala kujarna-nyarra nyurrurlaku yungu, ngula-piya-yijala kapurna-jana yinyi jilpa jinta- kari jinta-kari. 
Kala kangkalu-nyanu talaju, manulu yanta ngurra-kurra. Nyampurra wati-patu kujarna-jana ngajulurlu yarnkanjarla manunjunu wurajirli, ngajulurlu yingarna-jana yinyi tala kujarna-nyarra nyurrurlaku yungu, ngula-piya-yijala kapurna-jana yinyi jilpa jinta- kari jinta-kari. 
Kapi maju kujaju mayi kajilparna-jana yungkarla tala kujarna- nyarra nyurrurlaku yungu? Ngaju-nyangu warlalja talaji, ngajulurlu kajikarna-jana yinyi ngana-pukaku yapa-kuju kajirna ngaju yinjaku- purda-jarri! Mardarnkulu nyurrurlaju miyalu rampaku nyampurra- kuju ngularna-jana wardinyirli yungu talaju, kujarna-nyarra nyurrurlaku yungu? kajirna ngaju yinjaku-purda-jarri! Mardarnkulu nyurrurlaju miyalu rampaku nyampurra-kuju ngularna-jana wardinyirli yungu talaju, kujarna-nyarra nyurrurlaku yungu?>> 
Ngula-jangkaju, wangkajalku-jana Jesus-ji, <<Ngajulurna- nyarra ngula-juku yimi-ngarrurnu yaliji jaru.> 

<<Jalangu kuja kalu nyina kamparrurla wiri yapa, ngulaju ngakaju kapulu purda-ngirlilki nyina. Jalangu kuja kalu nyina purda-ngirli yapa, ngulaju ngakaju kapulu kamparrurla wirilki-yijala nyina.>> 
Jesus-rli muurr-pungu-nyanu yarda kujarlu, <Ngakaju kapu-julu yapangku pinyiJesus-rli muurr-pungu-nyanu yarda kujarlu, <Ngakaju kapu-julu yapangku pinyi>> 

Kuja Jesus manu nyanungu-nyangu puranjaku-ngarduyu- patulpalu yaninja-yanu yirdiyirla, yapa-karirlangurlpalu yapa yalirla- yijala yaninja-yanu nyanungurra-kurlu. Ngula-julu pirli-wana yanu nguru-kurra-pinangu Jerusalem-kurra. yalirlaju, Jesus-rlu-jana puranjaku-ngarduyu-patu kangu wakirti-kirra yirdiyirla yapa-kari yapa-patu-kujaku, manu-jana nyanunguju wangkaja,-jana nyanunguju wangkaja, 
<<Purda-nyangka-julu! Nyampuju karlipa Jerusalem-kurraju murnma-juku yani, ngaka karlipa yukamirra. Ngaju kuja karna Yapa- nyayirni-wangu God-kurlangu nyina, yalumpurla-juku kapu-julu yapa-karirli rdarri-mardarni. Ngula-jangkaju, kapulu-jana yinyi maralypiki-ngarduyu-patuku manu kuruwarriki-ngarduyuku. Nyampu-paturluju kapu-julu maju-pajirni. 
Kapulu-jana yapa-kari-kilki ngajuju yinyi Jew-wangu-patuku yungu-julu pinyi tarnnga-kurra. Pakarninjaku-ngarntirli kapu-julu manyu-pinyi, manu kapu-julu wipi-kirlirli pinti-kirlirli wilykarra- pakarni, manu kapu-julu tarnnga-kurra pinyi watiya warnta-warntarla. Ngula-jangkaju, jirrama-jangkarla ngurra-jarra-jangkarla kapurna pina wankaru-jarrimi.>> 
_Ngatingki|_ (SHOULD THIS BE "NGATI-NYANURLU"?) James manu John-kurlangu payurnu Jesus yungu-palangu wiri-yirrakarla kamparrurla nyanungu-jarra 

Yali-jangkaju, ngati-nyanu puranjaku-ngarduyu-jarra-kurlangu, 
kamparru-juku Jesus-kiji. Nyanungu-julpa nyinaja Zebedee-kirlangu ngapuju-nyanu. 

Jesus-rli payurnu nyanunguju, <<Nyiya-kunpaji payirni ngajuju?>> 
Karnta-jirla wangkaja nyanungu-kuju, <<Kajinpa nyuntu wiri- nyinami yangkangka Nguru-nyayirni-wangurla nyuntu-nyangurla, yirraka-palangu ngaju-nyangu-jarra ngalipa-nyanu-jarra, yinga-pala nyina watinyarra nyuntu-nyangurla yitipi-jarra, jinta jungarni- purdanji jinta jampu-purdanji.>> 

Jesus-palangu wangkaja karnta-kurlanguku ngalalpi-nyanu- jarraku, <<Ngurrpangku kanpaju-pala payirni. Maju kaji kamparruju ngaju-kuju nguna Jerusalem-rla, kula-nganta karna ngajulurlu wirrpirni kartaku-ngurlu wingki.
<<Jangku-manu-pala Jesus-ji, <<Yuwayi, lani-wangu karlijarra nyina nyuntu-kuju puranja-kuju.>> 

Jesus wangkaja-palangu, <<Junga, kari-nganta kapunpaju-pala purami ngaju. Maju-yijala kapungkupala nguna. Kula-nganta kankulu wirrpirni yangka kartaku-ngurlu wingkiji. Kala Nguru- nyayirni-wangurla God-kurlangurla kulalparna-jana ngajulurlu milarninjarla yirrakarla yapaju nyinanja-kuju jampu-purdanjiki manu junga-purdanjiki. God-rlu nyanungu-miparlu kajika-jana milarni yapa nyinanja-kuju ngaju-wana-kuju.>> 

Kujalu-jana puranjaku-ngarduyu-patu-kariyi-nyanurlu purda- nyangu papardi-rlangu kuja-kurra wangkanja-kurra, ngula-jarraku- julu-jana kulu-jarrija-nyayirni purda-nyanjarla. 
Kujarlaju, Jesus-rli-jana turnu-manu jintawarlayilki-jiki puranjaku-ngarduyu-patuju, ngula-jana kuja wangkaja, <<_Yapangku kula kalu milya-pinyi God, nyanungurra- kurlangurlu wiri-wirirli kalu-jana warrarda jinyi-jinyi-mani nyiya- kanti-kantiki. Kuja kalu-jana wiri-wirirli jinyi-jinyi-mani yapaju nyiya-kanti-kantiki, ngulaju kalu-jana kapanku-juku warrki-jarrimik. 
-27 Kala nyurrurla puranjaku-ngarduyu-patu ngaju-nyangu, kula kankulu kuja-piya nyina jin-jininja-palka. Kaji ngana-puka nyurrurla nyina wiriji parrpardarla, ngula-julu-nyanu yirraka pirda-ngirli manu warrki-jarriyalu-nyanu puranjaku-ngarduyu-patuku pirijina-piya. 
Ngajurlangu yangka Yapa-nyayirni-wangu God-kurlangu, kujarna yanurnu nyampu-kurra walya-kurra, kularna yanurnu jinyi- jinyi-maninjaku panuku yapaku, walku. Ngajurna yanurnu nyampu- kurraju yungurna-jana yapaku warrki-jarri yirnkilypa-wangu manu yungurna-jana muurl-mardarni wilji-warnu panu-jarlu palinja- kujaku.>> 
Jesus-rli parlparu-manu wati-jarra milpaku-purda 

Ngaka-pardu-kaarilki, Jesus manu nyanungu-nyangu puranjaku- ngarduyu-patu, yarnkajarralu Jericho-ngurlu, manu yapangku panungkulpalul-jana puranja-yanu. 
Yalirlalpa-pala nyinaja wati-jarra milpaku-purda-jarra pirnti- nyarra yirdiyirla. Yapangku nganangku-japa-palangu yimi-ngarrurnu Jesus kujalpa wapanja-yanu yali-wana-yijala. Junga-juku-palarla wapal-purlaja, <<Jesus, Ngalapi-nyanu King David-kirlangu! Mari- jarriya-jarrangku wiyarrpaku!>> 

Yangka yapa-paturlu, kujalpalu puranja-yanu Jesus, ngulangku- julu-jana kurnta-ngarrurnu, manulu-jana puta wurdungu-manu. Nyanungu-jarra-julpa-pala ngari yarda-yarda purlaja kilji-nyayirni manulpa warrarda yirdi-manu Jesus, <<Wayinpa! King David- kirlangu Ngalapi-nyanu, mari-jarriya-jarrangku!>> 

Junga-juku, Jesus july-karrija purda-nyanjarla, manu-palangu purlajarra wati-jarra-kuju, <<Nyiya-kunpajupala purlaja?>> 

Yangka-jarraju-palarla milpa-parnta-jarra pampa-jarra wangkaja, <<Yanurnurarrangku milpaku yungurlijarra nyanyilki.>> 

Jesus-palangu mari-jarrija yangka-jarra-kuju milpaku-purda- jarra-kuju, milpaji. Junga-juku, milpangkuju-pala nyangulku, manu-pala pirda- ngirli puranja-yanu nyanunguju. 

[MAT  Matthew 24  Warlpiri  1st draft  Swartz  Australia]

Jesus-jana wangkaja nyanungu-nyanguku puranjaku-ngarduyu-patuku ngulaju, <maralypi yuwarli ngakaju kapu pirl-pirl-wantimi>

Kuja-jana Jesus jirrnganja wilypi-pardija nyanungu-nyanguku puranjaku-ngarduyu-patuku kaninjarni-jangka yuwarli maralypi-jangka Jew-kurlangu-ngurlu, ngula-jangkaju-lurla wangkaja, <<Pinangkalpa, nyampu nyangka maralypirla yuwarli-kari yuwarli-kari marrka-nyayirni!>>
Jesus-rla wangkaja, <<Nyanyi kanpa-jana nyampurraju kuja kalu karrinja-yani yuwarli-kari yuwarli-kari manu kuja-ka karri nyampu maralypi Jew-kurlangu? Ngularraju kulalu tarnnga-karri nyampurraju.  Manu kulalu-nyanu nyampurraju yarturluju kuja-piya ngamantu-karrinja-yani; ngakaju kapulu-jana yapa-karirli muku pirl-pirl-kijirni walya-kurra.>>
Jesus-rli-jana yimi-ngarrurnu nyanungu-nyangu puranjaku-ngarduyu-patu <maju-nyayirni kapu yanirni kamparruju>

Ngula-jangkaju, kuja Jesus yanurra Maralypi Yuwarli-ngirli, yangka-kurra-yijalalu kulpari-yanu pirli-kirra yirdi-kirraju Mount#of#Olives-kirra.  Ngulangkaju, nyanungu-nyangu puranjaku-ngarduyu-patu-lurla yanurnu nyanungu-kuju wurulyparla, manu wangkaja-lurla nyanungu-kuju, 
 <<Wangkaya-nganpa.  Nyangurlalu-jana nyampurraju yuwarli pirl-pirl-kijirni yapangkuju yungurnalu nganimparlangurlu milya-pinyi?  WHAT WILL HAPPEN BEFORE YOU RETURN HERE AND THE WORLD IS DESTROYED?>>

Ngula-jangkaju, wangkaja-jana Jesus-ji kuja, <<Warra-warra-kangkalu-nyanu yapa-kari-kijaku, kajikalu-nyarra yapa-karirli yimirr-yinyi.
Panu kapulu yani-yanirni nyurrurla-nyangu-kurraju kirri-kari-kirra manu kirri-kari-kirra, kapulu-nyarra wangkami ngaju-nyangurla-nganta yirdingka kuja, <Ngaju-jurna Messiah yangka kuja-nyarra God-rlu jangku-pungu [SHOULD MAYBE THIS WORD BE 'YIMI-NGARRURNU'--'THE MESSIAH WHICH GOD TOLD YOU ABOUT LONG AGO'?  IF SO, MAKE THE CHANGE] nyurru-wiyi yilyanjarniki-ngarntirli!>  Ngula-jangka kujarlu wangkanjarlu kapulu-jana yapa-kari panu-kari yimirr-yinyi, kula-nganta ngajulurlu-kula.
Wajampa-wangulu nyinaya kajinkili-jana purda-nyanyi linjarrpa wiri-kirra manu kajinkili yangka jaru mani yapa-kari-kirlangu kajili-nyanu ngurrara-karirlarlu linjarrparlu luwarni.  Ngula-puruju, wurrangkulu mardaka langangku, wurra-juku kula-nyarra nguruju mujuny-karri. [THIS SHOULD BE, 'DON'T BE AFRAID BECAUSE OF THAT BAD NEWS.  THESE BAD THINGS WILL HAPPEN BEFORE THE WORLD ENDS.']
Mujuny-karrinjaku-ngarntirliji kapulu-nyanu linjarrparlu-wiyi luwarni ngurrara-kari-warnurlu ngurrara-kari-warnurlu, manu nguru-kari-jangka nguru-kari-jangka kapulu-nyanu rdilykarra-yirrarni linjarrpaku wiriki luwarninjaku.  Ngula-jangkaju, kapu walya yurnku-yurnku-jarri nguru-jarrarranpa.  Manu ngula-warnuju ngurrara-kari ngurrara-kari kapurla mangarri-kiji walku-karrimi.
Nyampu-kuju linjarrpaku manu nguruku mujuny-karrinja-kuju wurra-juku kapunkulurla pirr-pardimi, yangka kuja-ka karnta murru-murru-jarri wartardi, ngula-piya-kunya kuja kanyanu yangka purda-nyanyi wartardirli murru-murru kurduku-ngarntirli.  Ngula-piya-kunya kapunkulurla pardarni.>>

<<Palju warra-warra-kangkalu-nyanu!  Kapulu-nyarra jangkardurnu yani yurrkunyu, manu kapulu-nyarra puuly-mardarninjarla jirri-kanyi kuwutu-kurra murru-murru-maninjaku manu tarnnga-kurra pinjarla-yirrarninjaku nyurrurlaku.  Kuja kankulu ngaju-nyangu puranjaku-ngarduyu nyina, ngulaju kapulu-nyarra nyuru-nyuru-mani. 
Ngula-puruju, yapangku panungku kuja kajulu jalangurlu ngaju purami, [RIGHT HERE YOU NEED TO ADD, 'THEY WILL STOP FOLLOWING MY WAY'--THEN JOIN IT UP WITH THE REST OF THE VERSE] kapulu-nyanu jarnku-jarnkurlulu nyuru-nyuru-mani, manu kapulu-nyanu jarnku-jarnkurlu yinyirra yurrkunyu-kurraju.
Yapa panungku kuja kalu-nyanu-nganta ngarrirni God-kurlangu jaruku-ngarduyu, ngulaju kapulu yanirni, manu kapulu-jana yimirr-yinyi yapa panu-kariji nyanungu-nyangu jaru-kurlurluju.
Yapa kapulu nyina wingki-nyayirni nguru-wanaju.  Ngula-piya-yijala ngaju-nyangu-patu puranjaku-ngarduyu-patu kapulu-nyanu yulkanja-wangu jurnta-nyinami.
Kala ngana-puka yapa kajiji wala-juku nyina ngajuku jika-jika-jarrinja-wanguju, God-rlu kapu muurlparlu-mardarni kujanguju yapa.
Yimi Ngurrju God-kurlangu Nguru-nyayirni-wangu-kurlu, yapangku kapulu yaninjarla yimi-ngarrirni nguru-wanaju yingalu yapa-karirlangurlu purda-nyanyi.  Ngula-jangkaju kapu nguruju lawa-jarrimilki.>>
Jesus-jana wangkaja kuja, <kapunkulu nyanyi nyiya mayi punku lani-maninja wita-wangu Maralypirla>

Jesus-jana yarda wangkaja puranjaku-ngarduyu-patuku, <<Ngakaju kapunkulu nyanyi nyampurlaju Maralypirla, kapu karri nyiya mayi maju-nyayirni lani-maninja wita-wangu, kapu karrimi kaninjarni Yuwarli Maralypirla.  Nyampu maju-nyayirni, ngulaju jaruku-ngarduyurlu Daniel-rlu yirrarnu nyurru-wiyi.>>  (Kajinkili ngaka nyanyi nyampu jaru Bible-rla, ngula-julu langa-kurra-manta!) 
<<Yangkangka ngana-puka kaji  Judea-rla nyina, ngula-warnuju kajirla lani-jarri kaji karrimi maralypirla, ngulaju pirri-parnkayarla pirli-wana-kurra.
Ngana-puka kaji nyanungu-nyangurla yuwarlirla kankarlarni, ngulaju yuwarli yukanja-wangu kutu pirri-parnkayarla jurnarrpa maninja-wangu-juku.
Yangka kaji wurnturu warrki-jarri manangkarra-wana, ngulaju kulpari-parnkanjarni-wangurlu yampiyarla wawardaju.  Kala ngari wawarda purda-nyanja-wangu pirri-parnkayarla-puka waparlku.
Yangka nyanungu-puru maju-puru, kaji yangka maju-nyayirni karrimi maralypirla, ngula-puruju kapurla karrimi maju-nyayirni karnta-kuju yangka wartardi-kiji, manu karntaku wita pirltirrkaku-palanguku kapurla karrimi maju-nyayirni, wiyarrpaku.
Kuja-kujakuju wangkaya-lurla God-ku yungu warla-pajirni nyanungu maju karrinja-kurra, kajika marda karri pirriya-puru, marda Sabbath-puru yangka Parra-nyayirni-wangu-puru.  Nyarrpalkulpankulu parnkayarla maju-puruju? 
Yangka kuja God-rlu nguru manu walya nyurru-wiyi ngurrju-manu, nyurru-wiyi-ngirli jalangu-kurra kula nganangku nyangu nyanunguju majuju.  Manu kaji yali maju yarda rdirri-yinyi, ngula-jangkaju, kula nganangku yapangku nyanyi-yijala.
Kaji yali maju yarda rdirri-yinyi, kula tarnngaku.  God-kujaku kapu witaku-juku rdirri-yinyi.  Maju-nyayirni-puruju, God-rlu kapu-jana muurl-mardarni yapa nyanungu-nyangu kuja-jana kamparrurlu milarnu.  Kala kajilpa-jana muurl-mardarninja-wangurlu yampiyarla, ngulaju kajikalu muku palimi.>>

<<Kajinkili yangka waparlku-nyina, ngula-kurraku kajili-nyarra yapa-karirli jily-ngarrirni kujarlu, <Nyangka yinya Messiah yanurnulku kuja-ka karrimi yinya Yapa-nyayirni-wangu God-kurlangu!> Manu kajili-nyarra yapa-karirli jily-ngarrirni kujarlu, <Nyampu-kula Messiah yanurnu nyampu-kurra!> Kuja kajili-nyarra wangka, ngulaju jawirri purda-nyangkalu-jana langa-miparlu.
Nyiya-kujaku kuja? Panu kapulu yani-yanirni jinta-kari jinta-kari kula-nganta yangka jinta God-kurlangu Messiah.  Manu panu-kari kapulu yani-yanirni jinta-kari jinta-kari kula-nganta God-kurlangu jaruku-ngarduyu.  Nyampurra-julu ngulaju warlkanju yijardu-wangu! Kapulu-nyarra yaninjarla yapa-kuju milki-yirrarni nyiya-kanti-kanti yartarnarri manu maparnpa-piya manu yajiki ngangkari-kirli-piyarlu, ngulaju kula-nganta God-kurlangu, kala walku.  Kapulu-nyarra puta-puta yimirr-yinyi yapa nyurrurlaju milarninja-warnu-patu God-kurlangu.  Kala walku, kapu-nyarra muurl-mardarni God-rluju.
Purda-nyangka-julu ngaju!  Yimi-ngarrurnurna-nyarra nyiya-kanti-kanti yangka kamparru-juku yungunkulu milya-pinyi nguru kaji mujuny-karrinja-yani.>>

<<Marda ngana-japa kapu yanirni , manu kapu-nyarra yimi-ngarrirni Messiah kuja-ka manangkarrarla mirra-nyina [what does this word mean?] [You forgot the rest of verse 26; here it is:  If someone tells you that,  don't go out looking for the Messiah in the desert!  Or maybe someone will come and tell you that the Messiah is hiding somewhere close by.   If someone tells you that, don't believe them!]
Yapa-nyayirni-wangu God-kurlangu kula nyina manangkarrarlaju, kula wuruly-nyina-japa, lawa.  Kuja-ka yalkirirla jarra-pardi kakarrara-ngurlu karlarra-kurra, ngula-piya-yijala yangka Yapa-nyayirni-wangu kapu kapanku yanirni.>>

<<Junga kujaju:  kuja-ka puluku nyurnu warru-nguna walyangka, purla-purlaju kalu warru-parnka yalkirirla warru-kirdi-kirdi>>
Jesus wangkaja-jana kuja, <kapurna pina-yanirni nyampu-kurra yalkiri-ngirli mangkurdurla>

Jesus-jana yarda wangkaja, <<Yangka kujarna-nyarra yimi-ngarrurnu jaru kamparru-wiyi nyiya-kanti-kanti-kirli, ngula-jangkarlanya kapu ngakaju wantaju maru-jarrimi, manu kirntangiji kapu mirirl-mirirl-karrinja-wangulku-yijala maru-jarri.   Ngula-puruju yalkiri-ngirliji kapulu yanjilypiriji pata-pata-karri.  Manu ngula-puruju yalkiriji kapurla God-ku marlaja yurnku-yurnku-jarri.
Ngula-puruju yapangku kapulu nyanyi nyiya mayi yalkirirla, manu kapu-julu milya-pinyi Yapa-nyayirni-wangu God-kurlangu kuja karna yanirni.
Kapurna warraja-jarrimirni mangkurdurla, kapurna kulpari-yanirni nyampu-kurra pirrjirdi-nyayirni, manu kapurna mirirl-mirirl-karrinjarni-yani.   Kaji-jili yapangku nguru-wana-ngurluju nyanyi ngaju yaninjarni-kirra, kapulu rdirri-yinyi yulanja-kulku.
Ngajuju kapurna jamaru-karrinjarni-yani kilji-nyayirni pampu-piya-kurluju, manu kapurna-jana ngaju-nyangu marra-marra-wati kurlarra-purda, yatijarra-purda, karlarra-purda, manu kakarrara-purda yapaku warru turnu-maninjaku, turnu-maninjarla kanjarniki yangka kuja-nyanu God-rlu yapa yajarni.>>
Jesus-ji-jana wangkaja jaru watiya-kurlu miyi-kirli fig-kirli

Jesus-jana yarda wangkaja, <<Pinarri-jarriyalu yangka kuja-ka watiya <fig> kirrirdi-jarrinja-yani.  Jalyirrpalku-ka purrulyun-pardinja-yani, manu jinjirlaku-ngarnti wujulypa-wiyi-ka palka-jarrinja-yani, ngula-jangkaju jinjirlalku-ka wilypi-pardi.  Ngula-jangkaju, kankulu milya-pinyi kuja-ka yangka karapurda-jarrinjarni-yani.
Ngula-piya-yijala kajinkili nyanyi walya manu yalkiri yurnku-yurnku-jarrinja-kurra, ngula-jangkaju kujarlaju kapunkulu pinalku nyina kuja karla karrinjarni yani kutulku walyaku lawa-nyinanjaku.
Langa-kurra-mantalu kuja kalu yapa nyampurla jalangu-jalangu nyina.  Ngulaju kulalu pali nyanja-wangu-wiyi ngalya-kariji nyampurra-kuju nyiya-kanti-kanti-kiji maju-maju-nyayirniki, ngulangkuju kapulu nyanyi-wiyi muku palinjaku-ngarntirliji.
Walya manu yalkiri kapu-pala yawu-pardimi.  Kala ngaju-nyangu yimi ngulaju kapu palka-juku karrimi yawu-pardinja-wangu-juku.>>
Kula-ka nganangku yapangku milya-pinyi nyangurla kaji Yapa-nyayirni-wangu God-kurlangu  pina-yanirni

<<Kula-ka nganangku milya-pinyi nyangurla kajirna kulpari-yanirni.  Kula kalu milya-pinyi marra-marrarlangurlu, yangka kuja kalu marra-marraju nyina kankarlarra; kula karna ngajurlangurlu milya-pinyi Ngalapi-nyanurlu; yangka nyanungu-miparlu Wapirra God-rlu-ka milya-pinyi
Kajirna Yapa-nyayirni-wangu God-kurlangu pina yanirni, ngulaku kamparruju yapaju kapulu nyina yangka-piya-yijala kujalpalu yapaju nyinaja nyurru-wiyi Noah-puru, kujalpa Noah-ju wankaru-wiyi nyinaja. 
Kuja ngawarrarlu jakarr-pungu nguruju, ngulaku kamparruju yapaju kalalu nyinaja ngarninjarla pamangka, manu kalalu yupukarra-jarrija, kuja kalu yapa nyina jalangu-jalangu.  Kuja-kulanya kalalu yapaju nyinaja nyurru-wiyiji, kujalpalu Noah-ju mardungkalku yukanjarla nyinaja
Kuja ngapa-julpa wantijalku manulpa kankarlu-jarrinja-yanulku, kulalu yapangkuju milya-pungu kujalpa nyarrpa-jarrija.  Kuja-jana ngawarrarluju kangurralku, miyiki-nyangulpalu-nyanu kapulu palimi.  Kuja-yijala kapu yarda rdirri-yinyi kajirna Yapa-nyayirni-wangu God-kurlangu pina-yanirni.
Kajirna ngaju pina-yanirni, ngula-puruju marda kalaka-pala wati jirrama warrki-jarrimi yuwurrkurla.  Ngaju-nyangu marra-marrarlu kapu jintaju kanyi, manu jinta-kariji kapulu yampimi purda-ngirli.
Karnta jirramarlu marda kajika-pala ngurlu yurrparni pulawa-karda ngalikirri-jarra-kurlurlu wita-jarra-kurlurlu.  Ngaju-nyangu marra-marrarlu kapulu jintaju kanyi, manu kapulu yampimi jinta-kariji purda-ngirli.
Purda-ngirli yampinja-warnu-kujaku, warra-warra-kangka-julu muurlparlu jarda-wangurlu ngajuku Warlaljamarriki nyurrurla-nyanguku kajirna nyangurla pina-yanirni.  Kula kankulu milya-pinyi nyangurla kajirna ngaju pina-yanirni.
Kaji watingki milya-pinyi nyangurla mungangka kapu wiji-palkaju yuwarli-kirraju yukamirni manu wijingki nyiya-kanti-kanti wijingki-mani, ngula wati nyinayarlalpa yakarra munga wiri.  Kajika nyanungurluju warla-pajirni wiji-palkaju yuwarli-kirra yukanja-kujaku.  Milya-pinyi kankulu kujaju yijardu-nyayirni.
Kuja-piyarlu-yijala, nyurrurlarlu-julu warra-warra-kangka kajirna yanirni-pina.  Kajilparna ngaju Yapa-nyayirni-wangu God-kurlangu kapanku pina-yantarlarni, ngulaju kalakarna-nyarra parlu-pinyi jarda-kurra.  Ngula-kujaku-julu warra-warra-kangka ngajuku!>>
Ngana warrkirniji ngurrju God-kuju?

Jesus-jana yarda wangkaja nyanungurra-kuju, <<Ngana warrkirni ngurrjuju God-kuju?  Kuja-ka warrkirniki-ngarduyu wurnaku-purda-jarrimi, nyanungurlu kanyanu jinta-mipa warrkirni yiringi-mani yingarla yapa-kari-patu warrkirni warra-warra-kanyi, yinga-jana yarnunjuku-kurlangu yinyi kajilpalu yarnunjuku-jarriyarla.
Kaji warrkirniki-ngarduyu pina-yanirni wurna-jangka, kaji parlu-pinyi jinta warrkirni warrki-jarrinja-kurra ngutu-ngutu, [GOOD CHOICE OF WORDS, EMILY!] yali warrkirniki-ngarduyuju kapu yijardu-nyayirni wardinyi-jarrimi.
Nyanungurluju kapu yirrarni yaliji warrkirni wiri nyiya-kanti-kantiki manu yuwarli-patuku yungurla kaji wurdujarra-mardarni.
Marda yali warrkirni watiji maju.  Marda kajika-nyanu nyanungurluju manngi-nyanyi nyanungu-nyangu wiriji kapu nyinamirra wurnturuju tarnngaju.
Manu marda nyanungurlu warrkirni watingki kapu-jana pakarninjarrangu yapa-kariji warrkirni-patu-kariji, manu marda kajika nyanunguju yanirra kuja kalu pama-jangka yapa nyina, manu kajika yalirlaju ngarni yarnunjuku manu pama nyanungurra-kurluju.
Nyanungurlu marda kajika-nyanu manngi-nyanjarla wangkami nyanunguku yangarluku, <Ngaju-nyangu wiriji, kula marda pina-yanirni jalanguju.  Ngajulurlu kapurna wurrangku-juku pamaju ngarni manu nyinami warrki-wangu.>  Lawa!  Yali wiriji kapu pina-yanirni-yijala!
Nyanungurluju kapu pinjarla yirrarni yaliji warrkirni wati ngutu-nguturlu, manu kapu yilyamirra kuja kalu ngawu-ngawu yapa nyina.  Ngulangkanya kapu yulanjarrangu manu kartirdi pajirni murru-murru-jarrinjarla.


[philemon 1st:cw 14-3-91 Steve Swartz Warlpiri ]

Philemon 
Nyampu jaru wita, ngulaju Paul-rlu yirri-puranjarla yilyajarla wati-kariki yirdiki Philemon-ki. 

Ngaju karnarla Paul-ju warrki-jarrimi Jesus#Christ-ki mata-karda-nyayirni nyampurla rdakungkaju. Ngajulurlu manu Timothy-rli karnalu-nyarra yilyamirra jaru nyampu nyurrurlaku. Nyanunguju-ka nyina Kirijini-yijala ngalipaku-purdangkaju. Ngulaju karnangkulu jaru yilyamirra nyuntuku wungu-warnuku Philemon-ki, nyuntu kuja kanpa-jarrangku jirrnganja warrki-jarrimi God-kurlu. 
Nyuntu-parntarlanguku karna nyampuju wangka Apphias-ku Kirijini-kariyirlangu-kuju, manu yangka Archippus-rlanguku. Nyanunguju kajarrangku warrarda jirrnganja warrki-jarrimi God-kurlu rdily-parnkanja-wanguju. Manu karna-jana nyampuju wangka panu-karirlanguku Kirijiniki yangka kuja kalu turnu-jarrimi yuwarlirla nyuntu-nyangurla. 
Ngajarra karnalu-nyarrarla wangka God-kuju ngalipaku-palangu-kuju manu Jesus#Christ-ki kuja kangalpa Wiri nyina ngalipaku jintawarlayi-kiji. Payirni karnalu-nyarrarla yungu-nyarra yimiri-nyina manu yungunkulurla marlaja-nyinami pululu-nyayirni ngurrju. 
Philemon kala-jana yulkaja-nyayirni Kirijini-kariyi-nyanuku, kujarlaju Paul-jurla wardinyi-jarrinjarla pulka-pungu God-kuju. 

-5 Nyuntu Philemon, jaru wita karna purda-nyanyi warrarda nyuntu-kurluju yangka kuja kanpa-jana-nganta yulkami Kirijini-kariyi-nyanuku jintawarlayiki, manu karna purda-nyanyi yangka kuja kanparla wala-nyinami Warlaljamarriki Wiriki Jesus#Christ-ki parra-kari parra-kari-nganta. Kujarlaju, warrarda karnangku manngi-nyanyi nyuntu, manu karnangkurla kuja-piya-kuju yati-wangka God-ku. 
Payirni karnangkurla God yungungku pirrjirdi-mani Jesus#Christ-ki yungunparla tarnnga-juku wala-nyinami manu yungunpa milya-pinyi nyiya-kanti-kanti ngurrju-nyayirni yangka kuja kangalpa warrarda yinyi ngalipaku Kirijini-patuku. Ngula-jangkaju, yungunpa-jana jirrnganja-nyinami Kirijini-kariyi-nyanuku jintangka-juku. Kujarlaju, nyanungu-paturlangurlu yungulu wiri-pajirni Jesus#Christ. 
Tarnnga-jukulpanpa-jana yulkaja panu-kari-kiji yapa-kuju God-kurlangu-kuju, manulpanpa-jana wardinyi-maninjarla pirrjirdi-manu. Kujarna jaru purda-nyangu nyuntu-nganta kuja kanpa-jana yulkami-nganta, ngulangku-juju miyaluju raa-pungu-nyayirni. Ngularlangu-kuju karnarlajinta God-kuju pulka-pinyi. 
Paul-jurla wangkaja Philemon-ki yungurla Philemon-ju rarralypa-nyinami marinji Onesimus-ku warrkirniki nyanungu-nyanguku. 

Philemon, nyuntu kanpaju milya-pinyi ngajuju Jesus#Christ-kirlangu Yimi-kirli-kurlu kuja karna nyina jaajiki-ngarduyuju. Kujarlaju, kapurnangku ngurrju-mantarla ngaju-kuju purda-nyanja-kuju. Kala walku, milya-pinyi karnangku nyuntuju yulkanja-panu God-kurlangu, kujarlaju ngayi karnangku wangka marinji. 
Ngaju karna nyinami Paul-ju ngulaju purlka-nyayirni, ngulaju karna-jana marlaja-nyinami pirijina rdakungka Yimi Ngurrju yirri-puranja-warnu. Ngularlanguku karnangkurla ngayi-wangka yangkaku Onesimus-ku. 
Nyanunguju, ngula-juju marlaja Kirijini-jarrija ngaju-kuju nyampurla rdakungkaju, ngulaju karnarla nyinami kirda-nyanu-piya nyanungu-kuju. 
Yangka Onesimus, kamparru-wiyi kulalpangku ngurrju-wiyi warrki-jarrija nyuntu-kuju, kala walku. Warrkirni ngurrju-wangu! Kala jalanguju, ngulaju kangalingki warrki-jarrimi mata-karda-nyayirni ngalijarra-kuju, kula ngaju-mipa-kuju. [Yirdi yangka <Onesimus>, ngulaju-ka wangka <Warrkirni Ngurrju!>] 
Paul-jurla wangkaja Philemon-ku kapurla yilyamirra-nganta pina Onesimus-ju Philemon-ku-nganta. 

Kala, ngajuju karnarla yulkami Onesimusku ngulaju karri-karri-wangu-juku. Ngulaju ngula-juku! Ngari karnangku kutu yilyamirra pina nyuntuku Philemon-kuju. 
Kuja karna-jana nyampurla rdakungka marlaja-nyinami-juku Yimi Ngurrju yirri-puranja-warnu, ngulaju kapurna marda mardakarla Onesimus tarnngangku-juku yilyanja-wangurlu, kala walku. Ngula-jungku warrkirni nyuntu-nyangu. Kapurnangku marda jurnta-mantarla, manu kapuju nyampurlalku warrki-jarriyarla ngaju-kulku tarnngalku. 
Kala walku! Kajirnangku kuja-piyarluju jurnta-mantarla, ngula-kuju kapunpa-jurla marda kapuru-nyinakarla. Ngula-kujaku-jurnaju wangkaja kanunju-kariji, <<Kularna Philemon jinyi-jinyi-mani Onesimus-ku kulpari-yilyanjaku ngaju-kurra-kuju, walku. Kapurna jaru yilyanjarla payirni-wiyi Philemon-ju yunguju marda kulpari-yilyamirni Onesimus ngajuku warrki-jarrinjaku.>> Kuja-nyarnaju wangkaja. Kujarlaju kapurnangku kulpari-yilyamirra Onesimus-ju. 
Nyiya-jangkangku yangkaju Onesimus jurnta-parnkaja nyuntu-kuju? Karija! Kujarlu-julpa-nyanu marda God-rluju manngi-nyangu kanunju-karirli Onesimus jurnta-parnkanja-wangurla-wiyi, kujarlu-julpa-nyanu marda manngi-nyangu, <<Kajilparla nyampu warrkirni Onesimus jurnta-parnkayarla nyanungu-nyanguku wiriki Philemon-ki, ngulaju ngula-juku. Jurnta-yanirrarla kutu! Kajika marda ngula-jangkarluju kangkuly-wantinjarla purami Jesus#Christ-lki.>> Kujarluju mardalpa manngi-nyangu God-rluju kamparrurlu-wiyi yungungku Onesimus kulpari-yani nyuntu-kuju. Ngula-jangkaju, yungunpa marda mardarni Kirijini-kariyi-nyanu tarnngangku-juku. 
Nyanungurlu Onesimus-rlu, ngulangkuju kaju wardinyi-mani. Ngula-jurla warlalja Jesus#Christ-ki Wiriki, manu nyunturlangu-kungku warlaljaju. Kujarlaju, kapungku nyunturlangu miyalu raa-pinyi karri-karri-wangurlu wardinyi-mani. 
Paul-jurla wangkaja Philemon-ki yungu rdakurl-kijirni pina Onesimus. 

Philemon, nyuntu-junpaju marlaja Kirijini-jarrija ngaju-kuju, manulpanpaju jirrnganja warrki-jarrija kamparru-wiyi. Ngulaju ngula-juku, ngari karnangku payirni Onesimus-kuju kujarlu: kajilpanpaju ngungkurr-nyinakarla ngajuku wangkanja-kurraku, kujarlaju pina rdakurl-kijika yangka ngajurlangu marda kajikanpaju pina rdakurl-kijirni, ngula-piya. 

Onesimus-rlu mardangku kuluku ngurrju-manu, manu mardangku nyiyarlangu wijingki puntarnu. Ngulaju ngula-juku, ngariji kutu yimi-ngarrika, ngula-jangkarlu yungurnangku pina-yinyi. 
Kala, wita-kari yungurnangku wangka yangka kujanpaju nyurru-wiyi marlaja Kirijini-jarrija ngaju-kuju. Ngula-wana-wana yungulpanpaju yungkarla nyiya-kanti-kanti, manu nyunturlangu yungulpanpa-nyanu yungkarla ngaju-kurraju! Ngularra-kuju kularnangku payirni.
Onesimus-mipaku karnangku payirni yungulpanpa pina rdakurl-kijikarla. Nyampurla pipangka karna yirdi yirrarni rdakangkuju ngajulurlu: PAUL. Ngula-kurlu yirdi-kirli pipangka-kurlu karnangku junga wangka kapurnangku kulpari-yinyi nyiyarlangu yangka kujangku-nganta puntarnu wijingki-nganta Onesimus-rlu! 
Yuwa, ngajuku-purdangka Philemon, yungulpanpaju ngungkurr-nyinayarla ngajuku yungu-ngalingki Warlaljamarri Jesus wardinyilki nyina. Rdakurl-kijaka pina yangka Onesimus kujarlunya yungunpaju wardinyi-maninjarla pirrjirdi-mani Kirijini-kariyi-nyanu-piya. 

Philemon, nyuntu karnangku milya-pinyi kapunpaju purda-nyanyi wilji-wangurlu. Kajikanpaju linpangku purda-nyanyi kajilparnangku nyiyaku payikarla. Kujarlaju karnangku lani-wangu wangka jaru nyampu. 
Ngakarnangku nyanyi ngurrangka nyuntu-nyangurla. Kujalpanpa-jurla wangkaja God-ku, ngula-warnuju kapurna wilypi-pardinjarla yani rdaku-jangka warla-ngarra-ngarra-kurralku. Junga kujaju! Ngulaku-ngarntiji nyiya-kanti-kanti jungarni-manta ngaju-kuju jijanu-yaninja-kuju. 
Paul-rlu walku-manu jaru nyampu yilyanjaku-ngarntirli. 

Nyampurlu wati-karirli yirdingki Epaphras-rlu, ngulangkuju kaju payirni nyuntuku Philemon-ku, ngurrju-japa kanpa nyina nyuntuju? Nyanunguju kaju jirrnganja-nyina nyampurla rdakungka pirijini-yijala Jesus Christ-kirlangu. 
Panu-karirlangurlu kajulu nyuntuku payirni Mark-rli, Aristarchus-rlu, Demas-rli, manu Luke-rlu, ngurrju-japa kanpa nyina nyuntuju? 

Ngaju karnangkurla wangka Jesus#Christ-ki Wiriki yungungku jirrnganja-nyinami yimiri-jiki tarnnga-juku. Ngula-juku.


[Genesis 26:1stdraft: \s ISAAC LIED TO ABIMELECH]

Ngaka-kari yinyarla ngurrararla, kuyuku manu mangarriki walkulpa karrija, manu yapa panu-julpalu yarnunjuku-nyayirni nyinaja.  Nyampuju-jana yangka-piya-jala kamparru-warnu-piya-yijala karrija kujalpa Abraham jaji-nyanu Isaac-ki-palangu wankaru-wiyi nyinaja.  Ngula-jangka yanu Isaac kirri-kirra Gerar-kurra wangkanjaku Abimelech-ki.  Nyanunguju wirilpa-jana nyinaja yapa-patuku Philistia-wardingki-patuku.
Ngula-jangkaju, YAHWEH-ju wangkajarla nyanunguku Isaac-ki, <<Kula yanta ngurrara-kurra yinya-kurra Egypt-kirra.  Nyinaka yalumpu-paturla-mipa (OR YALUMPU-PATU-MIPARLA?)  ngurrara-paturla yangka kuja karnangku nyarrpararlaku nyinanjaku nyuntu ngarrirni ngajulurlu.
Nyinaka nyampurla-juku ngurrararlaju, manu palkangku kapurnangku nyuntuju jina-mardarni.  Kapurnangku nyuntuju warra-warra-kanyi.  Kapurnangku yinyi nyuntuku ngurrara-kari ngurrara-kari nyampurla ngurrararla manu nyuntu-nyanguku kurdu-kurduku manu warringiyi-patuku nyuntu-nyangu-paturlanguku.  Nyampuju yangka kujarnarla nyurru-wiyi jangku-pungu yinyaku nyuntuku-palanguku Abraham-ku.
Yuwayi, kapurna panu yapa yirrarni nyuntu-nyangu wungu-warnu-kurraju.  Kapulu panu-jarlu nyinami yanjilypiri-piya-juku ngula kalu karri yalkirirla, panu-juku yapa-kuju yirdi-yirdi-maninja-kuju.  Ngajuju kapurna-jana marinji nyina nyanungu-patuku.  Ngula-jangka, yapangku ngurujarrarranparlu kapu-julu payirni yungurna-jana yimiri-nyina JUST LIKE/IN THE SAME WAY AS I AM KIND TO YOUR PEOPLE/CHILDREN.
Kujalpalu Abraham-rli nyuntuku-palangurlu ngaju warrarda purda-nyangu, kapurnangku panu yapa yirrarni nyuntu-nyangu wungu-warnu-kurra.  Nyanungurlu kalaju warrarda purda-nyangu nyiyarlanguku kuja kalarnarla ngaju wangkaja.  Nyanungurlu kalaju nyiyarningkijarra-kuju warrarda purda-nyangu ngularna nyanungu pinarri-manu.  Warrarda purajalpa nyanungurluju kuruwarri ngaju-nyangu jungarnirli-jiki.>>  Kuja-nyarla YAHWEH-ju wangkaja Isaac-kuju.

Ngula-jangka, Isaac nyinajalpa yinyarla Gerar-rla, kula yanu Egypt-kurra.
Isaac-parnta kali-nyanu Rebekah (N?)yuntardi-nyayirni.  Wati-patu kujalpalu Gerar-rla nyinaja, ngula-julu yanurnu manulu payurnu Isaac nyanunguku mardukujaku, <<Ngana yalumpuju?>>

Isaac-rli yimirr-yungu-jana, manu-jana yalu-manu nyanungu-patu kujarlu, <<Ngajuku-purdangka ngawurru.>>  Lani-jarrijalpa-jana nyanungu-patuku yungu-jana yimirr-yinja-wangurlu jungangku yimi-ngarrikarla mardukuja yalumpuju kali-nyanu nyanungu-parnta.  Purda-nyangulpa-nyanu kapulu marda nyanungu-paturlu pungkarla, manu mardukuja kapu-lurla nyanunguku jurnta-kangkarla.  Kujarlanya-jana warlka nyanungu-patuku wangkaja nyanunguju.

Isaac nyinajalpa yinyarla Gerar-rla tarnnga.  Parra-karirla, Abimelech wiri Philistia-wardingki-patuku yapa-patuku kujalpa-jana nyinaja, ngulangku-julpa kaninjarni-ngirlirli yuwarli-nyanungu-nyangu-ngurlurlu wita-ngurlurlu yarlu-ngurlurlu nyangu.  Nyanungurlu nyangu Isaac ngamirlji-maninja-kurra manu yulkanja-kurra Rebekah-kurra.
Ngula-jangka yilyaja-jana Abimelech-rli nyanungu-nyangu wati-patu maninjaku Isaac.  Kuja Isaac yanurnulku, Abimelech-rla wangkaja nyanunguku, <<Wayinpa, mardukuja nyampuju kali-puraji nyuntu-parnta-nyayirninya?  Nyiya-kulkunpa-nganpa warlkaju wangkaja?  Wangkajanpa ngawurru-nganta yalumpuju nyuntuku-purdangka.>>

Isaac-rli yalu-manu nyanunguju, <<Lani-jarrijalparna.  Manngu-nyangulparnaju kapunpaju pungkarla manu ngula-jangkarlu kapunpa-nyanu marda mardukujaju nyuntulurlulku kangkarla.>>

Ngula-jangkaju, Abimelech-rla wangkaja Isaac-ki, <<Nyiya-kunpa-nganpa warlkangkuju yimirr-yungu.  Kapulu watingki nyampu-wardingkirli kirri-wardingkirli marda wanarri-jarra ngaarl-yirrakarla mardukuja yalumpu.  Nganangku-puka kaji mardukuja wanarri-jarra ngaarl-yirrakarla, kujaju maju-maju-nyayirni, manu God-rlu kapu-nganpa panu-juku marda muku pungkarla.>>

Ngula-jangkaju-jana Abimelech wangkaja nyanungu-nyanguku yapa-patuku, <<Kaji nganarlangurlu-puka marnpirni nyampu mardukuja, ngaju kapurna-jana ngaju-nyangku warrmarlaku wangkami yungulu pinyi tarnnga-kurra!>>
Isaac-ji nyiyarningkijarra-kurlulkulpa nyinaja

Ngula-jangkarlu, ngurlu-wati-jana Isaac-rli yirrarnu walyangka ngulangka yungu pardimi mangarri.  Ngaka wantangka yalumpurla-yijala ngulaju nyanungurlulpa manu panu mangarri watiya-jangka kujalpa pardija yalumpurla.  Kujarlu-nyalpa YAHWEH-rlu nyanunguju warra-warra--kangu.
Isaac-ju palka-kurlulku nyiyarningkijarra-kurlu-julpa nyinaja.  Nyanungurlu tarnngangku-jukulpa nyiyarningkijarraju mayangku-juku yarda-yarda manu mayangku-juku yarda-yarda manu, mayangku-juku yapa-karirlangu-kuju kujalpalu nyinaja yinyarla ngurrararla.
Nyanungurlu warlaljalpa-nyanu panu wati manu mardukuja mardarnu kujalpa-lurla warrki-jarrija nyanunguku tarnnga.  Manulpa-jana nyanungurlu panu jiyipi (TARNU-KARI TARNU-KARI SP?) mardarnu, manu panu pulukulpa-jana turnu-kari turnu-kari mardarnu.  Kujarla-nyalpa-lurla Philistia-wardingki-patu yapa-patuju nyanungu-kuju yunnganji-jarrija.

Ngula-jangka, nyanungulu warla-pajurnu jiyipi-kijaku manu puluku-kujaku walyuru-maninja-kujaku, warru-yanulu nyanungu-patu, mulju-kari mulju-karilpalu walya-kurlurlu warru jutu-manu.  Nyampurraju yangka-patu-juku mulju-patuju kujalpalu warrkirnirli Abraham-kirlangurlu warru pangurnu nyurru-wiyirli kamparrurlu-wiyi kujalpa jaji-nyanu Isaac-ki-palangu Abraham nyinaja wankaru-wiyi.
Ngula-jangka, Abimelech yanurnu manu wangkajarla Isaac-ki, <<Yanta ngurrara nganimpa-nyangu-ngurlu!  Nyuntu manu yapa-patu nyuntu-nyangu pirrjirdi-nyayirni-jiki nganimpa-kuju!>>
Ngula-jangka, Isaac manu nyanungu-nyangu yapa-patu-julu yanu yalumpu-ngurlu kurlirra-kakarru-karri-karri, manulu ngurrangka-jarrija wirringka yirdingka Gerar-rla-yijala.
Yinyarlaju karri-karri-wangurlulu-nyanu wilji-wilji-manu mulju-patu-ngurlu

Wirringka ngulangka, nyurru-wiyi kamparru-wiyi, jaji-nyanurlu Isaac-ki-palangurlu Abraham-rli pangurnu panu-jarlu muljuju.  Ngakalku kuja nyanungu palija, yapa-paturlu Philistia-wardingki-paturlulu muljuju panu-juku jutu-manu walya-kurlurlu.  Ngula-jangka, Isaac manu nyanungu-nyangu yapa-patu manu nyanungu-nyangu wungu-warnu, ngulalu yanu nyinanjaku ngula-kurra wirri-kirra, ngulaju-jana nyanungurluju yangka-patu-yijala mulju-patuju yarda pangurnu ngapaku-purdarluju, manu-jana nyanungurlu mulju-patu-kuju yirdiji yirrarnu yangka-patu-yijala kuja-jana jaji-nyanurlu-wiyi mulju-patu kamparrurlu yirdi-manu.
Isaac-kirlangurlu warrkirni-paturlulu yarda-yijala pangurnu mulju-karilki, jalangu-warnu wirringka yinyarla.  Rdipija-lurla ngapaku winjirriki kujalpa purl-purl-pardija walya-jangka.
Yangka ngula-wanarlu-yijalalpalu-jana panu-karirli watingki Gerar-jangkarlu puluku-patu warra-warra-kangu.  Kujalu nyanungu-paturlu yalumpu mulju jalangu-warnu nyangu, nyanungu-patulu-jana rdily-yirrarnu wilji-wilji-maninjaku wati-patuku Isaac-kurlangu-patuku kujalpa-lurla nyanunguku panu puluku warra-warra-kangu.  Nyanungu-julu-jana wangkaja wati-patuku Isaac-kurlangu-patuku, <<Ngapa nyampuju nganimpa-nyangu!>>  Ngula-jangka, Isaac-rli manu nyanungu-nyangurlu yapa-paturlulu mulju yinya yampija, ngulalu yanu ngurra-kari-kirra.  Kuja-jangka, kujalu-nyanu yinya-ngurlu mulju-ngurlu wilji-wilji-manu, Isaac-rli yirdi-manu mulju yinya <Esek>, (ngulaju <Wiri Wilji-wilji>).
Yungkaparri wurnturu-wangu, yapa-paturlu Isaac-kurlangu-paturlulu mulju-kari pangurnu.  Kala wilji-wilji-manulu-jana nyanungu-patu-yijala panu-karirli mulju yalumpu-ngurluju.  Ngula-jangka, Isaac-rli mulju yalumpu yirdi-manu <Sitnah>, (yirdi ngulaju <Wiri Kulu>).
Ngaka ngula-jangka, Isaac manu nyanungu-nyangu yapa-patu yanulu ngurra-kari-kirra, manu yinyarla mulju-karili nyanungu-paturlu pangurnu.  Kulalu-jana mulju nyampuju jurnta-kangu, walkuKU(?).  Ngulaku-jurla Isaac-rli yirdiji mulju-kuju yirrarnu <Rehobeth>, (yirdi ngulaju <Wantiki nyampu>).  Wangkaja-jana nyanunguju yapa-patuku nyanungu-nyangu-patuku, <<YAHWEH-ngku-ngalpa yungu nyampu ngurra ngalipaku!  Kapurlupa nyinami nyampurla ngurrju-nyayirni!>>

Rehobeth-jangka, Isaac manu nyanungu-nyangu yapa-patulu yanu, manulpalu nyinaja Beersheba-rla.
Kujalu nyanungu-patu yalumpu-kurra yukajarralku, ngulangka mungangka jintangka YAHWEH-ju palka-jarrijarla Isaac-ki jukurrparla, manurla wangkaja nyanunguku, <<Ngajuju God jinta-juku kujalparnarla nyuntuku-palanguku Abraham-ki wangkaja, man nyanungurlu ngajuju kalaju warrarda purda-nyangu.  Kula lani-jarriya.  Palka-juku karnangku nyina nyunturlanguju.  Kapurnangku nyina yimiri nyuntuku.  Wangkajarnarla jaji-purajiki, kapurnarla nyanunguku yinyi panu kurdu-kurdu manu warringiyi-watirlangu!  FOR THAT REASON I WILL GIVE YOU MANY CHILDREN AND GRAND-CHILDREN TOO.>>
Ngula-jangka, Isaac-rli panu pirli yurturlurla yirrarnu yungu purrami kuyu warntarri-nyayirni-wangu YAHWEH-ku.  Manu nyanunguju rdily-yirrarnurla YAHWEH-ku purlka-pinjaku, manu-jana yapaku yimi-ngarrurnu kuja-ka nyina ngurrju YAHWEH.  Ngula-jangka, nyanungu manu yapa-patulu ngurrangka-jarrija yalumpurla kaluku-paturlu, manu nyanungu-nyangu warrkirni-patulu warrirninjaku yanu muljuku ngapa-kurluku.

Ngula-jangka, Abimelech yanurnu Gerar-jangka wangkanjaku Abraham-ki.  Wati-jarra-karirlangu-pala nyanungu-kurluju yanurnu:  Ahuzzath-ju pinangkalpa manu nyanunguku rdarrkanpa manu Phicol-ju ngardarri-kirlangu warrmarla-patuku nyanungu-nyangu-patuku.
Isaac-rli-jana payurnu nyanungu-patu, <<Nyiya-kunkulu yanurnu nyampu-kurraju?  Kapunkujulu pungkarla-jala-ngarra ngajuju kamparrurluju, manu kapunkujulu yilyanja-ngurlu-mantarla (MEANING?)>> (CHANGE TO:  YOU DO NOT LIKE ME, AND YOU CHASED ME AWAY FROM YOUR COUNTRY!)>>

Nyanungu-paturlulu Isaac yalu-manu, <<Warra-warra-kangulparnangkulu nyuntuju, manu karnalu milya-pinyi YAHWEH-ngku palkangku mardarni. (CHECK MEANING)  Ngula-jangka, wangkajarnalu-nyanu, <Yanirlipa manu wangkamirliparla Isaac-ki nyampu-kurluku walya-kurluku manu ngapa-kurluku, ngula yungurlipa-nyanu yalala-yirrarni wilji-wilji-maninja-wangulku manu kulu-wangulku (YUNGURLIPA?) nyinami.>  Ngulaku-nyarnangkulu nyanja-kuju nyuntu-kuju yanurnu.
Kularnangkulu kuluku-kuluku-manurlangu-wiyi, ngurrju-jukulparnangkulu nyinaja nyuntu-kuju tarnnga-juku manu yilyajarnangkulu kulu-wangurlu.  Manu jalangu, YAHWEH-ju marinji-nyayirni kangku nyina manu kangku warra-warra-kanyi.  Jangku-manta-nganpa, kulanpa-nganpa murru-murru-mani manu kulurlangu jangkardu ngurrju-mani nganimpaku.>>

Ngula-jangka, Isaac-rli yirrarninjarla purraja wiri kurapaka nyanungu-patuku, manulu panungku-juku ngarnu.
Mungalyurru-karilki, nyanungu-paturlulu-nyanu jangku-manu yungulu nyiyarlangurlajinta kulu-wangulku nyinami, manu God-rlu-jana nyanungu-patu nyangu kuja-kurraju.  Ngula-jangka, Isaac-jana wangkaja (SAID GOODBYE TO EACH OTHER, FRIENDS NOW = JAKURU-PUNGU?) nyanungu-patuku, manu nyanungu-patu-julu kulpari-yanu ngurra nyanungurra-nyangu-kurra nyanungu-nyangu yipilji-patulku.

Parrangka jintangka, Isaac-kurlangu-patu warrkirni-patulu kulpari-yanurnu, manu-lurla nyanunguku wangkaja, <<Pangurnurnalu mulju manu palka-manurnalu ngapa yinya!>>
Ngula-jangka, Isaac-rli yirdi manu ngula mulju <Shibah>, (ngulaju <Mulju Jangku-maninja-kurlangu>).  Jalangu-jalangurlangu kirri ngula-wana mulju-wana kalu yirdi mani <Beersheba>.

Kujalpa kaja-nyanu Isaac-kurlangu papardi-jurrku  Esau 40-lki nyinaja, (OR 'KUJALPARLA 40-PALALKU WANTA KARRIJA KAJA-NYANUKU ISAAC-KURLANGUKU PAPARDI-JURRKUKU ESAU-KU'), nyanungurlu-palangu mardukuja-jarra maninjarla nyanungu-kurra-manu.  Kamparru-warnu yirdiji Judith, manu nyanunguju yuntalpa Beeri-kirlangu, ngulalpa-jana nyinaja yapaku ngurrara-kari-wardingkiki ngula kalu yirdi-mani <Hittites>.  Jinta-kari mardukua ngulaju yirdiji Basemath, manu nyanunguju Elon-kurlangu yuntalpa, ngulaju Hittite-yijala.
Nyampu-jarra mardukuja-jarra, ngula-palangu Esau-rlu nyanungu-kurra-manu, ngula-jarrarluju kulalu-palangu wardinyi-manu Isaac manu Rebekah, yalparuku-palangu kalinjaju ngurrju-manu.


[Genesis 27  Warlpiri  Swartz   ]

Jacob-rli yimirr-yungu Isaac-ki nyanunguku jaji-nyanu

Purlkalkulpa Isaac-ji nyinaja.  Nyanungu-nyangu milpa-jarra rampaku-nyayirni, kulalpa jungangku nyiyarlangu nyangu.  Parra-karirla nyanungu-jurla wangkaja yapa-kariki manu ngarrurnu yungu yani maninjaku nyanungu-nyanguku kaja-nyanuku kamparru-warnuku Esau-ku.  Kuja yanurnu Esau, Isaac-ji wangkajarla nyanunguku, <<Nyuntu mayinpa, ngaju-nyangu kaja?>>

Nyanungu yalu-manu Esau-rlu, <<Yuwayi, nyampurna ngajuju.>>

Ngula-jangka, Isaac-rla wangkaja nyanunguku, <<Ngaju-jurna purlkalku.  Kalakarna marda palimirlangu.
Yanta, nyuntu-nyangu maninjingka yurlarri ??, nyuntu-nyangu kurlarda-patu wita-patu manu kijirniinja-kurlangu kurlarda wita-kurlangu, manu yanta yupuju-kurra wirlinyi.  Yanta, manu kuyuju pungka ngajuku ngarninjaku.
Purraya yangka-piya-juku yangka kuja karna ngampurrparlu ngarni, manu kangkarniji ngajuku.  Ngula-jangka, palinjaku-ngarntirli ngajulurlu kapurnangku nyuntuku yinyi ngaju-nyangu jaru-nyayirni-wangu.  Kapurnangku ngajulurlu yimi-ngarrirni nyuntuku panu-kurlu nyiyarningkijarra-kurlu ngurrju-kurlu kajingkili ngaka palka-jarrimi nyuntuku.  Ngula-jangka, ngula jaru-nyayirni-wangu ngulaju nyuntu-kulku tarnngalku.
Ngula-jangka, Esau-ju wirlinyilki yanu yupuju-kurra.

Ngulalparla Isaac wangkaja nyampurra Esau-ku, ngulaju kula-nganta yangarlu jirrama-mipalpa-pala wangkaja.  Kutu-yijala Rebekah-ju karrija, purda-nyangulpa-palangu, kulalpa-pala milya-pungu kujalpa nyanungu karrija palka yalumpurla.
Rebekah-ju yanu, manu wangkajarla Jacob-ku nyanungu-nyanguku kaja-nyanuku, <<Wayinpa, purda-nyangurna jaji-puraji wangkanja-kurra nyuntuku-purdangka-kurra papardi-puraji-kirra Esau-kurra.
Nyanungurlu payurnu Esau yungu wirlinyi yani, manu yungurla kanjarla ngakurru kuyu purrami nyanunguku.  Nyanungu wangkajarla kuja Esau-kuju, <YAHWEH-ngku yunguju ngajuku nyampu jaru-nyayirni-wangu, ngula-jangka, palinjaku-ngarntirli ngajulurlu karnangku nyuntuku yinyi nyampuju yungunpa tarnngangku mardarni.>  Kuja-nyarla Esau-kuju wangkaja nyanunguju.
Ngula-jangka, ngaju-nyangu kaja, ngajuju purda-nyangka nyiyarlanguku kajirnangku jinyi-jinyi-mani!
Yanta yangka-kurra kuja kalu-jana warrkirnirli ngalipa-nyangurlu warra-warra-kanyi ngalipa-nyangu jiyipi-wati manu narnukutu-wati.  Manta-palangu kurdu-warnu-jarra narnukutu-jarra.  Kangkarni-palangu ngaju-kurra, ngula-jangkarlu yungurna-palangu purrami ngurrju-nyayirnirli yangka jaji-purajirli-jiki kuja-ka pajarninjarla ngarni.
Kangkarla kuyu jaji-purajiki ngarninjaku.  Ngula-jangka, palinjaku-ngarntirli, nyanungurlu kapungku nyuntuku yinyi jaru-nyayirni-wangu yungunpa mardarni tarnngangku.>>

Kala Jacob-rla wangkaja kuja ngati-nyanuku Rebekah-ku, <<Wurra, wurra!  Papardi ngajuku-purdangka Esau-ju yumurru-murru (APPROPRIATE FOR PEOPLE, NOT JUST ANIMALS?).  Ngajuju karalypa-nyayirni!
Kajilpaju ngajuku-palangurlu jaji-pardurlu marnpikarla, kapuju nyanungurlu milya-pinyi ngajuju kularna Esau!  Ngula-jangkarlu kulaju nyanungurlu ngajuku yinyilki jaru-nyayirni-wangu yalumpurra-kurlu ngurrju-kurlu nyiyarningkijarra-kurlu.  Walku, nyanungurlu kapuju juyurdurlu yunparni ngajulu yimirr-yinja-panu!>>

Ngati-nyanurla wangkaja nyanunguku, <<Kaja ngaju-nyangu, (HOW WOULD YOU ADDRESS DONOVAN?) kajilpangku jaji-purajirli yunpakarla nyuntu juyurdurlu, ngulaju ngaju-mipaju karlangka nyuntulurlaju yunparni juyurdurluju.  Ngayiji ngaju kutu purda-nyangka, yanta manu maninjingka-palangu kurdu-warnu-jarra narnukutu-jarra.>>

Ngula-jangka, Jacob yanu, manu kurdu-warnu-jarra narnukutu-jarra-palangu manu, kangu-palangu ngati-nyanu-kurra? nyanunguku-palangu-kurra?.  Ngati-nyanurlu Rebekah-rlu-palangu pajurnu narnukutu-jarra wita-kari wita-kari-kirra, manu-palangu purraja ngakurru-karda-nyayirni yangka-piya-juku kuja-ka ngampurrparlu Isaac-rli ngarni.  (SAME PHRASE AS IN VS. 9)
Ngula-jangka, Rebekah-ju yanu, jurnarrpa panu-kari manu kaja-nyanu-kurlangu Esau-kurlangu papardi-jurrku-kurlangu, nyanungu-nyangu ngurrju-wati kujalparla kaninjarni yuwarlirla ngunaja.  Nyanungurlu jurnarrpa-jurla rdarnka-yirrarnu??? nyanungu-nyanguku walyirriki kaja-nyanuku.
Ngula-jangka, nyanungurlurla maninjarla rdaka-jarra-palangu Jacob-kurlangu jutu-manu??? palkangku narnukutu-jangkarlu manu waninja-wanarlangu kujalpa karalypa nyinaja.
Ngula-jangka, nyanungurlu-jurla Jacob-ki yunguj kuyu manu mangarri kuja nyanungurlu-yijala purraja.

Kangurla Jacob-rli kuyu manu mangarri jaji-nyanuku, manu wangkajarla nyanunguku, <<Wapirra.>>

Isaac-rli yalu-manu, <<Yuwayi, kaja ngaju-nyangu (NATURAL ADDRESS FORM, OR 'WAPIRRA'?)  Ngananpa nyuntuju?>>

Jacob nyanunguku wangkaja, <<Ngaju-jurna Esau, nyuntu-nyangu kaja-puraji kamparru-warnu, ngajurna wirlinyi yanu, manu karnangku kuyu mardarni nyuntuku, yangka ngulanpaju ngaju payurnu, ngulaku-juku.  Nyinakalku manu nganja nyampu kuyu, ngularnangku nyuntuku wirlinyi-jangkarlu kangurnu.  Ngula-jangkarlu yungunpaju yinyi ngajuku jaru-nyayirni-wangu panu-kurlu ngurrju-kurlu nyiyarningkijarra-kurlu kajiji ngaka palka-jarrimi ngajuku.>>

Kala kuja Isaac-rli payurnu nyanungu kujarlu, <<Nyarrparlunpa palka-manu kuyuju, manu nyarrpa-karrarlunpa kapankurluju pungu?>>

Jacob-rli yalu-manu nyanungu, <<YAHWEH-ngku nyuntu-nyangurlu God-rluju milki-yirrarnu nyarrpararla kuyuku yungurnarla nyanyi.>>

Ngula-jangka, Isaac-rla wangkaja Jacob-ki, <<Kaja ngaju-nyangu, yantarniji kutu ngaju-kurra, ngula-jangkarlu yungulparnangku nyuntu marnpikarla.  Kajirnangku ngajulurlu nyuntu marnpirni, ngula-jangkarlu kapurnangku milya-pinyi nyuntuju marda Esau ngaju-nyangu kaja-nyanu-nyayirni, walku yapa-kari mardanpa.>>

Ngula-jangka, Jacob-rla kutu-jarrija Isaac-ki jaji-nyanuku nyanunguku-palanguku.  Isaac-rli nyanunguju marnpurnu, manu wangkajarla, <<Kuja kanpa wangkami, nyuntu-nyangu linpaju Jacob-kurlangu-piya, manu kala??? kuja karna rdaka-patu (OR 'RDAKA-JARRA?) nyuntu-nyangu-patu marnpirni, ngulaju Esau-kurlangu-piya yumurru-murru.>>

Kuja-jangka, kujalpa rdaka Jacob yumurru-murrulku nyinaja papardi-nyanu-piyalku Esau-piyalku rdakaju, Isaac-rli kula milya-pungu ngulaju Jacob-nyayirni yalumpuju, ngula nyanungurlu marnpurnu.  Kanginy-pungu nyanungurlu kula-nganta wati yalumpu Esau.  Ngula-jangka, purda-nyanjarlarla nyanunguku yungu yalumpu jaru-nyayirni-wangu.

Kala, yimi-ngarrirninjaku-ngarntirli jaru-nyayirni-wanguku-ngarntirli, nyanunguju payurnu jinta-kulku, <<Nyuntuju mayi junga kaja-nyanu ngaju-nyangu Esau?>>

Jacob-rli nyanungu yalu-manu, <<Yuwayi, ngajuju Esau.>>
Ngula-jangka-jurla Isaac-ki wangkaja nyanunguku, <<Kujaju ngula-juku, kaja ngaju-nyangu!  Kangkarniji ngajuku yalumpu panu-kari kuyu yungurna ngarni.  Kajirna ngarni-wiyi, ngula-jangkarlu kapurnangku yinyi nyuntuku jaru-nyayirni-wangu.>>  Ngula-jangka, Jacob-rla kangurnu kuyu panu-kari Isaac-ki, manu ngarnu nyanungurlu ngulaju.  Jacob-rlirla kangurnu pamarlangu nyanunguku, manu ngulaju ngarnu.

Ngula-jangka, wangkajarla jaji-nyanu Isaac nyanunguku, <<Yantarni nyampu-kurra, kutu-jarriya ngaju-kurra, manuju ngaju nyunjika.>>
Ngula-jangka, Jacob-rla yanu, manu nyunjurnu nyanungu.  Isaac-rli parnti-nyangulpa jurnarrpa yalumpurraju Esau-kurlangu, ngula-jangka rdirri-yungu nyanungurlu yungurla yimi-ngarrirni yalumpu yimi-nyayirni-wangu Jacob-ki.  Nyanungurlu yunparnu kuja-piyarlu:  <<Waraa!  Kaja ngaju-nyangu-ka ngurrju-nyayirni parntimi yupuju-piya ngurrara-piya yangka kuja-ka parntimi.  Ngulaju ngurrara kuja-ka YAHWEH-ngku nyiyarningkijarra ngurrju-mani pardinjaku wajirrki-nyayirniki!>>

<<Ngajulurlu karna payirni God yungu wiri ngapa yilyamirni, manu yungu ngurrju-karda walya ngurrju-mani nyiyarningkijarra yungu ngulangka pardimi.  Ngula-jangka, kapunpa mani panu ngurlu-wati, ngula kajili ngarna-kurra??? pardimi, manu mangarrilki kaji palka-jarrimi kapunpa pama manu mangarrilki ngarniyi.>>

<<Ngajulurlu kapurna God payirni yungungku ngurrju-mani yapaku panuku warlaljamarri ngurrara-kari ngurrara-kariki.  Nyanungu-patu kapulu yanirni, manu kapungkulu parntarrimi kamparru nyuntuku.  Ngajulurlu kapurna God payirni yungungku ngurrju-mani warlaljamarri yungunpa-jana marlangu-puraji-patuku nyinami.  Panu kapungkulu kaja-nyanu-patu ngati-puraji-kurlangu-patu parntarrimi kamparru nyuntuku.  Kajingki nganangku-puka yunparni nyuntu juyurdurlu, God-rlu kapu-jana nyanungu-patuju maju-mani.   Kajingki ngana-puka marinji nyuntuku nyinami, God kapu-jana nyanungu-patuku marinji-yijala nyina.>>  Kujanya Isaac-rliji yunparnu, manurla yungu Jacob-ku yalumpu jaru-nyayirni-wangu, kuja nyanungurlu kanginy-pungu Jacob kula-nganta nyanunguju Esau-juku.  Ngula-jangka, Jacob-rli kapankurlu yampinja-yanu jaji-nyanu yalumpurla-juku.

Kuja Jacob yanu, nyanunguku-purdangka papardi-jurrku Esau-lku kulpari-yanurnu wirlingyi-jangka.
Nyanungurlu pajirninjarla kuyuju purraja ngakurru-karda-nyayirni, manu kangurnurla jaji-nyanuku nyanunguku-palanguku.  Esau-rla nyanunguku wangkaja, <<Wapirra, nyinanjarla kuyu nyampu nganja kujarnangkurla yanu wirlinyi nyuntuku.  Ngula-jangkarlu yungunpa ngajuku yinyi ngula jaru-nyayirni-wangu yungurna mardarni tarnngangku.>>

Kala jaji-nyanurlu kuja Isaac-rli nyanungu payurnu, <<Wayinpa, ngananpa nyuntuju?>>

Yalu-manu Esau-rlu, <<Ngaju-jurna kaja-puraji papardi-jurrku Esau, junga!>>

Kuja purda-nyangu nyampu Isaac-rli, ngarrurda nyanunguju rdirri-yungu mirr-mirr-karrinjaku.  Nyanungurlu payurnu Esau, <<Yuwa, nganalku yinyaju kuja-jurla ngajuku kuyuku wirlinyi yanu?  Nganangkulkuju kuyuju kanjarla ngaju-kuju yungu kamparrurlu-wiyi nyuntulku kujanpa yanurnu?  Nyurrurna ngajulurlu kuyuju ngarnu, manurnarla yimi-ngarrurnu jaru-nyayirni-wangu ngaju-nyangu yinyaku watiki!  Yuwayi, panu yalumpurra ngurrju nyiyarningkijarra, ngula-jangka yimi-jangka kapurla palka-jarri ngaka yinyaku watiki.>>

Kuja Esau-rlu nyampu purda-nyangu, kapanku yulaja nyanunguju kilji-nyayirni karri-karri-wangu.  Nyanunguju maju-jarrija-nyayirni, manu wangkajarla jaji-nyanuku, <<Wapirra, wapirra!  Ngajurlangu!  Yimi-ngarrikaju ngajuku ngurrjurlangu yimirlangu!  Muku yimi-ngarrikaju ngurrju nyiyarningkijarra kajiji palka-jarrimi ngaka ngajurlanguku!>>

Kala Isaac-rla wangkaja nyanunguku, <<Nyuntuku-purdangka marlangu-puraji yanurnu, manu ngajuju yimirr-yungu.  Nyurru-jukungku jurnta-kangu nyanungurlu ngaju-nyangu jaru-nyayirni-wangu nyuntuku!>>

Ngula-jangka, Esau-rla wangkaj jaji-nyanuku nyanunguku-palanguku, <<Jacob-kurlangu yirdi ngulaji-ka karri <Yimirr-yirrarninja Wita-wangu!>  THAT'S TRUE--HE IS A TRICKER!  Jirramaku nyanungurluju yimirr-yungu ngajuju.  Kamparrurlu yampinyingki nyanungurlu ngaju-nyangu jurnta-kangu!  Jalangurlulkungku nyanungurlu jurnta-kangu nyuntu-nyangu jaru-nyayirni-wangu ngaju-nyangu!>>  Ngula-jangka, Esau-rlu payurnu jaji-nyanu nyanunguku-palanguku, <<Yimi-ngarrikaju kapuju ngurrju nyiyarningkijarra mayi ngajuku ngaka palka-jarrimi?>>

Isaac yalu-manu nyanungu, <<Nyurrurna nyanunguju warlaljamarrilki ngurrju-manu nyunturlangu-kuju.  Panu nyanunguku-purdangka-patu kapulurla nyanunguku warrki-jarrimi.  Manu ngajulurlurna yurdujurra-manu??? nyanungu kuyu manu mangarri panu-kurlurlu manu pama-kurlurlangurlu.  Kaja ngaju-nyangu (NATURAL???), nyiyalkulparnangku ngajulurlu nyuntu-kuju yungkarla.>>

Kala Esau-rlu warlkurnulpa??? manulpa mayangku-juku payurnu, <<Jintarlangu marda kanpa jaru-nyayirni-wanguju mardarni, Wapirra?  Yungkaju jintarlangu!  Yimi-ngarrikaju nyiyarlangu ngurrju marda nyiyarningkijarra kapuju ngajuku palka-jarrimi!>>
Ngula-jangka, Isaac-rlirla Esau-ku yimi-ngarrurnulku nyiya kajirla nyaungku ngaka palka-jarrimi,  Isaac-rli kujarlu yunparnu, <<Kapunpa nyuntu wurnturu walya-karirla ngurrju-wangurla nyinami, manu kuja-ka ngapa wita-mipa wantimi.
Kapunpa-jana nyuntulurlu warrarda pinyi kulungku panu-kari yapa-patu nyuntu-nyangu yurlarri-kirlirli??? , manu kapunparla warrki-jarri kaji-wangu-piya nyuntuku-purdangkaku marlangu-purajiki.  Kala kajinpa nyuntu ngampurrpa yurirrimi (RIGHT WORD FOR TRAVELING TO ANOTHER PLACE???) ngurra-kari-kirra, ngula-jangka nyuntulu kapunparla kujaju nyanunguku jurnta wuruly-wuruly-wapami, wati walyparralku.>>

Ngula-jangkarlu, Esau-ju kalarla nyuru-nyuru-jarrija Jacob-ki kujarla yangka nyanunguku kurtarrirtarrirli (or KURDARRI-RDARRIRLI???) jurnta-manu jaru-nyayirni-wangu nyanungu-jarraku-palangu-kurlangu jaji-nyanu-kurlangu Isaac-kurlangu.  Manngi-nyangu-nyanu nyanungurlu, <<Ngajuku-palanguju kapu nyurru-wiyi-wangu ??? palimi, manu kapurnarla nyanunguku yalparu-jarrimi.  Kala ngula-jangkarlu kapurna pinyi Jacob.>>

Yaparla wangkaja Rebekah-ku ngulalparla Esau-rlu jangkardu purda-nyangu yungu-nganta Jacob pinyi.  Ngula nyanungurlu yapa jinta yilyaja maninjaku Jacob-ki.  Kuja nyanungu yanurnu, Rebekah-ju wangkajarla nyanunguku, <<Ngajuju purda-nyangka.  Nyuntuku-purdangka papardi-puraji Esau-ju, miyalu maju.  Kala nyanungurluju kanyanu wardinyi-mani kujarlu nyarrparlungku pinyi nyuntulu.
Kajilpangku Esau-rlu jalangurlangurlu nyuntu pungkarla, ngula-jangka yapa-karirli marda kajikalu nyanunguju pinyi, manu kajikarnangkupala kaja-nyanu-jarra jirrama-jukiu ngajulurlu waja-waja-manu.  (OR USE KAJIKARNA MARDA NGATI-PUKA-JARRI???)   Ngula-jangka, kaja ngaju-nyangu-kujakuju, purda-nyangkaju nyarrpaku kajirnangku jinyi-jinyi-mani.  Ngajuku-purdangka papardi-nyanu Laban-ka nyinami Haran-rla.  Yampiya nyampu ??? jalangurlu, manu yanta nyanungu-kurra!
Nyinaka nyanungurla (OR NYANUNGU-NYANGURLA???) ngari jalangu-wiyi kaji nyuntuku-purdangka pulya-jarrimi, manu kajingki kulu wiri-wangulku nyuntuku nyinami.
Ngaka, nyuntuku-purdangka papardi-puraji kapungku nyuntuku kulu-wangulku nyinami.  Nyanungurlu kapu waja-waja-mani nyiyarningkijarra kujanparla nyanunguku jurnta-kangu nyuntulurlu.  Ngula-jangka kapurna ngajulurlu yilyamirra warrkirni jinta yungungku nyuntu kulpari-kanyirni nyampu-kurra.>>

Ngula-jangka, Rebekah-ju yanu, manu wangkajarla OR 'YANINJARLA WANGKAJARLA'???) kali-nyanuku Isaac-ki, <<Ngaju karna-jana rdunju-rdunju-jarrimi nyampu-patuku mardukuja-patuku Hittite-wardingki-patuku ngula kalu nyinami nyampurla-yijala ngurrararla.  Kajilpa-nyanu Jacob-rli nyanungu--paturlajinta mardukuja jintarlangu nyanungu-kurra-mantarla, ngulaju ngampurrpa kajikarna ngajuju palimi.>> 



[Yuendumu]

Nyurruwyi Ngunulurrurla ngajunyangu jamirtirli pajana matarnu  wirrkatu ngangkirri-nyanu Nangalajarra kapi Napururla.  Napururlaji ngajunyangu jaja.  Ngajunyangu jamirtiji Jungariyi.  Napurrurlaji kalajana mimayi-jarija.  Jamirtingirliji kalajana  Napurur

Ngakaji ngurlalu panu yapa muku yanu wirlinyi kuyu kapi miyi-  kipurta.  Jinta Nangala yantali wantija ngurraku warrawarra-  kanjaku.  Ngajunyangurlu jajangkuju nyanu yarri-partijarrarla  Nangalakuju mayingkaparnta jilimikirra.


Waparlkurlpa nyinaja ngulala yarri yanurnu kulu mayingkaparnta  Napururlaji.  Mayingkarlu jalyjaly-pakarnu Nangalaji.  Napururla  luju nyunu-kurra tarnnga-juku.  Nyanunguju wuruly-yanu kurnta  yamakurra.  Yamangkalpa nyinaja kurntaji.


Wirlinyijangkajirli pina yanurnu yapaji.  Napaljarirliji nyangu  jurlaka yaruju-jarijarni Napaljariji nyangu jurlaka palu ngarnu  kuyu yapa janngijanngi mayingka-jangka ngula nyanu Napaljarili.  Napaljariji palka-manu wirliya yapakurlangu ngula wirliya mi

Nyurruwiyi Ngunulurrurla ngajunyangu jamirtirli pajana matarnu  wirrkatu ngangkirri-nyanu Nangalajarra kapi Napururla.  Napururlaji ngajunyangu jaja.  Ngajunyangu jamirtiji Jungariyi.  Napurrurlaji kalajana mimayi-jarija.

Jamirtingirliji kalajana Napururlaluju mimayi-manu Napururla-
warnu kapu Nangala-warnu.

Ngakaji ngurlalu panu yapa muku yanu wirlinyi kuyu kapi miyi-  kipurta.

Jinta Nangala yantali wantija ngurraku warrawarra-kanjaku.
Ngajunyangurlu jajangkuju nyanu, yarri-partijarrarla Nangalakuju mayingkaparnta jilimikirra.

Waparlkurlpa nyinaja ngulala yarri yanurnu kulu mayingkaparnta  Napururlaji.

Mayingkarlu jalyjaly-pakarnu Nangalaji.  Napururla luju nyunu-
kurra tarnnga-juku.

Nyanunguju wuruly-yanu kurnta yamakurra.  Yamangkalpa nyinaja
kurntaji.

Wirlinyijangkajirli pina yanurnu yapaji.

Napaljarirliji nyangu jurlaka yaruju-jarijarni Napaljariji nyangu
jurlaka palu ngarnu kuyu yapa janngijanngi mayingka-jangka ngula
nyanu Napaljarili.

Napaljariji palka-manu wirliya yapakurlangu ngula wirliya milya-
pungu Napururla-kulangu.  Yitakimanurra paraja yama-kurra,
ngula pa jarta ngunaja Napururlaji kurnta.

Nyurruwiyi kuja kalarna nganimpa warrki-jarrija kuurlurla ngulaju karnalu warrkikirraju yanurnu ngurra-ngurlu yujuku-ngurlu. Kalarna-jana kardiyaju kuurlu-wardingki-patuju warrarda payurnu yuwarliki-purdarluju.  Kalalu wangkaja  "Lawa yuwarli-wangu. Kulal

Yapa kuja karnalu kuujurla pinapina-jarri gulaju kapurna kuuju- jangka marda yuwarli majumaju-kurra-yijala pinarni yani nyinanja. Kardiyarluju kajana yuwarliji wapirdi yinyi kardiya-karinyanuku manu yapaku yapakariki ngurrara-kari-wardingkiki yangka kuja

Yapa tija kalu yuwarliki wangka yingili yangka mungalyurru yanirni warrki-kirra, mangarri yingili purranjarla ngarni kardiya-kurlangurla warlungka (stove).  Ngulajangka yingili yangka mungalyurru kapankurnu yani warrki-kirraju.  Ngurrangka kuja kalu yapa

Yuwarliki kalu wangka yapa tija.  Junganyayirni yangka yingili warrki-kirra yani mungalyurru kutungurlu.  Kula karnalu wangka yuwarlirlaku ngurrjungka nyinanjaku.  Wangkami karnalu yuwarliki yungurnalu nyinami jurdu-kujaku, ngapa-kujaku nyurnu-kujaku, man


Walypali-wayilki, kardiya-wayilki jalanguju.  Yirrakurrurlu kalalu-nganpa wiri-manu.   Ngula-jangkaji yakajirrirli, ngula-jangka yarlangkulku.  Kalarnalu yanurnu yarla-jangka, yarla-jangka kalarnalu yanurnu.  Ngula-jangka kalarnalu yirrakurrulku manu.  Manu, manu, manu...  Kalarnalu...  

Ngula-jangka kalarnalu yanu yakajirriki yirrakurru-jangkaji.   Kalarnalu yanu.  Kalarnalu pakarnu wirnti.  Wirnti kalalu nyurnu-paturlu pakarnu -- ngarrmirninji-wiyi yakajirriji.  Kalalurla wirnti pakarnu, pakarnu,  turnu-manu, turnu-manu.  Kalalu yarnturru-kurra-manu.  Nyurnu-nyurnurluju kalalu-nganpa wiri-manu ngulangku-jukuja.  Yanulu, kalalu yurruju-kurra-manu, yurruju-kurra-manu -- mardu-kurra, yanurrpukari, yanurrpukari, yanurrpukari kalalu kangu jaka-ngalya.   Parrajarla.  Mardungka.  Pangurnurla.   

Wilypirilki kalalu ngula-warnurluju pakarnu.   Wilypiri kalalu pakarnu nyurnu-nyurnurluju -- wilypiri.  Wilypirilki kalalu pakarnu.  Kalalu ngurrju-manu, ngurrju-manu, ngurrju-manu, purrkurnu, purrkurnu, purrkurnu wilypiriji pangurnu-piya.  Pangurnu.  Purrkurnu, purrkurnu, purrkurnu -- kalalu.   Wita-wita-manu, wita-wita-manu, kalalu yali yakajirri ready-manu.  Kalalu panturnu, panturnu, panturnu... pirlingki yarturlurlu.   Kalalu panturnu, panturnu, wulpu-manu kalalu wulpu-manu.  Ngurrju-manu, ngurrju-manu, panturnu, panturnu -- kapurdu, kapurdu, kapurdu, kapurdu-maninjaku-ngarntiji panturnu, panturnu, panturnu.  Kalalu ngula-jangka kupurnu, kupurnu, kupurnu parrajarlu, parrajarlu.  Kalalu nyuwani-manu.  

Ngula-jangka kalalu waluju yirrarnu wilypiri-kirra yali-kirra.  Yalirla kalalu panturnu, puyu-pungu, wulpu-manu kalalu.  Ngula-jangka, kalalu yalumpu walu panturnurnu yapakarirli.  Kalalu yapakarirli kapurdu-manu, kapurdu-manu yakajirriji.  Kapurdu-manu, kapurdu-manu.  Karaly-manu kalalu.  Ngula-jangka kalalu wanta-kurra yirrarnu pakarli-kirra.  Pakarli kalalu panturnu yulpayi-warnu, ngulangka kalalu yirrarnu wanta-kurraju, kala pirrjirdi-karda jankaja.  

Ngulawarnuju, yarda panturnu kalalu walu-jangkalku, puyu-pungu, puyu-pungu, wulpu-manu, wulpu-manu wilypirirlaju.  Wulpu-manu, wulpu-manu kalalu wulyurr-yirrarnu.  Ngula-jangka, kalalu kupurnu, kupurnu, kupurnu...  Yarda wet-manu (yarlurnu) kalalu yakajirri nyanunguju.  Kapurdu-manu kalalu, kapurdu-manu, kapurdu-manu....  Ngula-juku.  Kalalu wanta-kurra yirrarnu. Wiri-jarra-wiyi kalapalangu jankajarra wantangku dry-karda (linji-karda).  Ngula-jangka kalalu yarda puyu-pungu, puyu-pungu, puyu-pungu.   Panturnurra, panturnurra yarturlurluju panturnurra karalyparluyijala nyintinyinti-wangurlu.  Kalalu panturnu, panturnu, panturnu, panturnu.  Karalyparluyijala yarturlurluju panturnurra, panturnurra, panturnurra, wulpu-manu kalalu.  Wulpu-manu, wulpu-manu, wulpu-manu.  Ngula-jangka kalalurla kupurnulku.  Kupurnu, kupurnu, kupurnu....  

Kalalu wulpu yali yirrarnu wilypiri-kirrayijala.  Kalalu kapurdu-manu, kapurdu-manu, kapurdu-manu....  Ngula karlipa yarturlurla mani flour yangka -- kujarlu -- witakari-witakari.  Witakari-witakari kalalu kapurdu-manu witakari, witakari, witakari.  Ngula kalalu-nganpa yungu nganimpaku wita-witakuju.  Kalalu-nganpa yungu.  "Jipirri-wangu, jarnku-jarnkurlu-jukulu nganja kulukujaku, nganjalu!  Nganjalu jipirri-wangu!"  Kalarnalu ngarnu yakajirriji -- ngarnu, ngarnu, ngarnu.  "Yi!  Pantikalkulu nyurrurlarlulku.  Nganimpa karnalu yanilki wirlinyi.  Nganayikilki karnalu yani yirrakurruku."  

Kalarnalu yanu, yanu...  Kalarnalurla nyanja-yanu yirrakurrukuju.  Pina yanu kalarnalu jurrku-kurra.  "Nyampurla-jukurlupa pakarni.  Manirliparla.  Wurdamirrili-ngalparla pakaka  yapakarirliji."  Wurdamirri kalalu yangka ngapurlu pakarnu -- purntunypari.  Yali-kirra kalarnalu karlaja, karlaja, karlaja....  Kartaku-wangurla-wiyi.  Karlaja, karlaja, karlaja...  ngula-kurra-juku kalarnalu pulapi-manu.  Wulyurr-wulyurr-manu kalarnalu yirrakurruju.  Manu, manu, manu....  Kalarnalu pulapi-manu.  

Kalarnalu pardijarra ngula-warnuju, kalarnalu pardijarra, kalarnalu yitingkakarilki karlaja.  "Wurdamirrikarilkili yarda pakaka!"  Nganayiyijala kalarnalu ngapurlu pakarnu purntunypari yangka.  Kalarnalu pakarnu, pakarnu, pakarnu.  "Nyampu-kurra jintakariji kartirlkirra yingarlipa kanyi."  Kalarnalu manu, manu, manu....  ngula-juku.  Pulapi.  Parlkurda, parlkurda ngari.  Parlkurda jalanguju ngari jiirlpari kalu nyina.  Ngarrmirninji-wiyi-jala yirrakurruju.  

Yirrakurruju, yakajirri nyanungu kalapala nyinaja ngarrmirninji-jarra-juku.  Kalalu yapangku -- oldman-oldmanurlu -- nganimpaku-palangurlu ngarrmurnu.  Jalanguju kardiya-wayilki kalu nyinami oldman-oldman-ji.  Ngula-jangka "Yi!  Nyarrpa-jarrimirlipa nyampu-ngurluju?"  "Karri-ngalpa.  Nyampurla-juku yamangka.  Ngapa-juku-ngalpa karri nyampurla-juku mardungka.  Karri-ngalpa."   Warlulku kalarnalu yarrpurnurra jawirri.   Warlu kala jankaja.  Kala yangka wurlkumanu-wurlkumanurlu yali kalalu panturnu yakajirri kapurdu-kapurdu-manu.  Yuwali-kirra-manu.  Lupungkulku  kalalu maparnu lupungkulku, lupungkulku .... yangka yali yakajirri.  Ngularra-parnta kalalu nyinaja.  

Kalarnalurla nyangu... "Ay!  Nyampu-jukaw!  Yurapitiji yukajalu ngulya-kurrarlu yarrakuku-yanu.  Yalikarirla nyangka!  Yalikarirla nyangka nyuntuju!  Yalikarirla nyangka wangkukari!  Wangkukarirla kala yarrakuku-yanu.  Kalarnalu karlaja, karlaja, karlaja.  Tirnngi-yirrarnu.  Rdapurdapu-pungu kalarnalu.  Ngula-jangka, rdilypirr-karlaja.  Rdakukarilki kalarnalurla pangurnu.  Kurdu-kurdurlu wiri-wirirli-jala ngari.  Ngula-warnu, kalarnalurla pangurnu rdakuju, rdilypirr-panturnu.  "Ay!  Nyampu nganta!  Yurapitiji jintakari-wiyi."  Kalarnalu rduuly-pajurnu.  Kalarnalu rduuly-pajurnu.  Kujurnurra.  Ngula-warnuju, wantiki, wantiki, wantiki, jintakarilki kalarnalu wilypi-manu, rduuly-pajirninjarla kujurnurra.  Ngula-jangka jintakarilki, wilypi-maninjarla rduuly-pajurnu kalalu.  Kuna-manurra  kalalurla yapakarirliji.   Juntawarnurluju.  Kuna-manu kalalurla.  Ngula-warnuju, jirrama kalapala nyinajarni last-lki.  Ngula-jarralku kalarnalu-jana kuwayi rduuly-pajurnu.  "Kala nyuntujunpa nyajangu pakarnu?"  "Three-palarna pakarnu wayi jirrama.  Wirrkardu."  "Ngajurna panu pakarnu ngulyakarirlaju."  "Wali yardarliparla nyanyi yalumpurra jintakarikilki, wardapikilki."  

Kalarnalu pardija.  Wapaja, wapaja, wapaja.  Kalarnalu palka-manu.  Maaly- (maarl)wapaja kalarnalu.  Maaly-wapaja kalarnalu.  Jintakarirli kala pakarnu wardapikari, jintakarirli wardapikari.  Wardapiji kalarnalu wakurrumpu-manu ngari nganimparluju.  Ngula-juku.  "Yanilkirlipa!  Warlu yangka-kurra.  Warlu yangka-kurrarlipa yani."  Kalarnalu yanu liwirnpalku yakajirri-jangka, kapurdu-jangka yingarlipa yanurnu.  "Liwirnpa karlipa nyina kuyuku."  Ngapa kalarnalu ngarnu.  Walu nganta kalarnalu-nyanu yarlurnu.  Wirliya-jarra kalarnalu-nyanu palka jingi-jingi kalarnalu-nyanu yarlurnu.  Ngulawarnuju, kalarnalu warlu yarrpurnu, yarrpurnu, yarrpurnu.  "Nyuntulku yarrpika!  Ngajujurna nyurru yarrpurnu."  "Na!  Yarlirni karnaju jurru-wiyi."   Kalarnalu nyinaja.  "Yaruju-yarujurlu-ngalpa purraya liwirnpaku, yakajirri-jangkaku.  Yirlipa-nyanu yakajirrirli liwirnpa-manu.  Yapajayi!"  

Kalarnalu wardapi-wiyi purraja, purraja, purraja... wardapi-wiyi purraja, purraja....  ngula-juku.   Yurapitilki.  Yurapitilki julyurl-pungurnu.  Yurapitilki, yurapitilki.  Kalarnalu yumurruju purraja, purraja, purraja.  Wardapi kala kilyirrparla jankaja.  Kalarnalu ngarnu liwirnparluju, nganyunganyurlu, yaruju-yarujurlu.  "Nyuntu jintakari pajika!  Jintakarirna ngaju ngarni.  Jarnku-jarnku-jukurlupa ngarni jipirri-wangu -- liwirnparlu, yakajirri-jangkarlu.  Ngarni karlipa ngarni ngarni."  Kalarnalu kilyirrpa-kurra-manu jawirri yurapiti.  Kala kilyirrparla jankaja.   Ngulaju kalarnalu purraja milya-pinjakujaku kujarni-jarra yurapitiji.  Wardapi-wiyi kalarnalu ngarnu liwirnparlu  muku-ngarnu jira, kardiji, kakarda.  Kalarnalu ngirntilki mukurra ngarnu wardapi.  Kalarnalu muku-pakarnu yungkurnuju.  Kalarnalu liwirnparlu ngarnu.  "Ngula-juku yatiyi!  Ngarni karlipa liwirnparlu, yakajirri-jangkarlu. "  

Ngula-warnuju, wiri-wirirli kalalpalu ngarnu.  Yamakarirlalpalu ngarnu yatijarni kuja -- wiri-wirirliji.  "Nganayikili parnkayarra ngula-puru!  Ngarntajarili mantay!  Kunampilki japa.  Ngarirliparla warru nyanyi."  Kala yurapitiji kilyirrparla jankaja.  Pimirdi-wangu nganimpaku-palangu-patu kalalu nyinaja.  Panu-jarlu ngari.  Wirlinyiji kalalu-nganpa kangu.  Kalarnalu jarnku-jarnku-wapaja.  Kalarnalu wapaja.  "Karinganta kunampaw!   Mantalu!  Warukunarriji pangkalanya karri!  Warukunarri-parnta-kula!  Ngarili manta ngalyakariji miyija kunampi."  Manu, manu, manu... kalalu manu.  Kalarnalu rdanjarrparni kangu.  "Yi!  Nyarrpa-nyarrparlulkurlupa kanyi nyampuju ngarra ngami wita-jala.  Ngari karlipa kanyi."   Kangurnu kalarnalu warlu-kurra.  Ay! Purrakulkurnalu-nyanu jajarnu nganimparluju.  Ngarnulparnalu.  Yalirli-jikirnalu-nyanu wardapirli purraku-manu.  Muku-rnalu ngarnu ngapaju.  Parrijilki (perish)lparnalu nyinaja.  

Yurapitirnalu yali kilyirrpa-warnu manu.  Manu, manu.... manurnalu.  Wali kujarna wangkaja ngajuju.  "Pimirdi pirrakuju yungkay!   Jajarnurnalu-nyanu nyampuju ngapa-jangka, nganayi kuyu yingarnalu ngarnu waja.  Wardapirnalu ngarnu.  Ngulawarnurlu-rnalu-nyanu jajarnu.  Parriji-manu-rnalu-nyanu.  Ngula-jangka muku-rnalu ngarnu.  Pirraku--u, wangkajarnalu, wangkajarnalu ngapakuju.  "Ngapa-nganpa yungkaw!  Pimirdi-patu.  Ngapalu-nganpa yungka kapi kurruju!   Yungakalu-nganpa pirraku!  Jajarnu-rnalu-nyanu."   

Nyampu-ngurlu-jala yatijarra-purdalparnalu wapaja.  Yatijarni nyampu-ngurlu.  Japi-ngirli.  Japi-ngirlilparnalu wapaja.  Yi!  Lawa!  Pita-rnalu-jana wangkaja pirrakuju.  "Kari kalu wangka nyampuju yapa marringki-puka yimikari-puka kalu wangka nyampuju -- marringki --  ngapuju-ngapujuku nganta.  Yi!  Ngula-warnuju, nyarrpa-jarrirlipa-jana nyampukuju?"  Parrijilkilparnalu nyinaja ngapa-wangu maju-maju.  "Yaruju-wurru wanta walyka-jarri-ngalpa wuraji-jarri. "  Wali kuja wangkaja, nganayiji Waji-wiyi murnumurnu-nyanu.  Nampijinpa wangkaja kuja. "Murru-wiyirlipa-nyanu pajirni.  Nyarrpara wurlampili-ngalparla tirlpiya!  Murru waja.  Milkarraku-jala Japangardi-warnukurlupa-nyanu pajirni murru.  Yi!  Ngula-juku.  Pajurnulpalu-nyanu.  Kari witakari-witakari nyampuju.  Yardalu tirlpiya wurlampi!"  Bottle-piya-ja kalalu tirlpija, nganayi olden times-ji.  Kalalu-nyanurla kiral-kiral-pajurnu.  Nganimparlu kalarnalu-jana nyangu.  "Pirrakunyaji-parntarlu kalu-nyanurla marringki-karrarlu pajirni murru."  Kalalu-nyanu pajurnu.  Ngula-juku.  "Wurajilkaw!  Pirrakurlarlipa yaninjayani yamakari-yamakari."  Nyampu-jala yangka Kumunjayi-hole-wana, manu Warlawarla-warnu-wana.  Kalarnalu manu yakajirri, ngarntajari manu yurapiti kalarnalu pakarnu.  Tirrimanumanu-wana kalarnalu pakarnu, nganayi yurapiti kalarnalu pakarnu.  Yamakari-yamakari yarnkajarnirnalu.  Yanirni, yanirni, yanirni....  "Kala yangkankulu yakajirri kapurdu-kapurdu-manu.  Wurlkumanu-wurlkumanurlu yarntalirli."   Kalarnalu yanurnu.  Yamakarirla kalarnalu nyinajarni wantangkaja, ngarntajari-karra.  Yurapiti lunja-kurlu.  Ngarntajari-kirli murntu-kurlu papingi-kirli.  

Nganimpaju wardapi-jangkaju kuyu-jangkaju ngarninja-warnu parriji.  Ngularnalu yanurnu.  A!  Kalalu wangkaja.  "Yi!  Kurdu-kurdu yangkakuju kajana karrimi.  Wuraji-jarrijalku-jana ngapa parriji-jarrija mardalu.  Ngaparlipa-jana yirrarni mardu-wana ngiirl-ngiirl-yirrarni.  Kala karrija mardukarirla, yanurrpukarirla, yanurrpukari-yanurrpukarirla kala ngiirl-karrija.  Ngula-warnuju, yakajirri kala ngunaja yuwalirla.  

Ngulawarnuju, kalalu ngurlu-pardulku yurrparnu.   [Yangka ngurlu kanpa purda-nyanyi pirraru yulpayi-warnu?]  Pirlarla kalalu pakarnu kalalu walyka-maninjaku yurrparnu ngurluju.  Pirlarla kalalu yurrparnu.  Pangurnu-wana-kurra kalalu yurrparnu.  Yurrparnu, yurrparnu, yurrparnu...

Yanurnurnalu yamakari-jangkalkurnalu pardijarni walyka-karda.  Kalarnalu yamakari-yamakari wapaja.  Yanurnu...  warririlkirnalu nyinanjayani yamangkaju.  Ngulajangka, "walyka-jarri-ngalpa wantangku-ngalpa janka warrarda."  Kalarnalu yanurnu... yanurnu.  Kalarnalu nyinaja.  Rdakurl-rdakurl-pungu.  "Kari kalu yurrparni ngurlu.  Pirraru kalu yurrparni.  Yurrparni nungu waja."  Yi!  Kalalu yurrparnu, yurrparnu, yurrparnu.   Ngula-kurra-juku kalarnalu-jana rdipijarni.  Rdipijarni kalarnalu-jana.  "Kari nyampu wajalu parriji waja rdipija karnuru wantajangka lirrpa-lirrpa.  Wantangku-jana manu."    

Kalarnalu yanu.  Kalarnalu yirrarnurra rapitiji mardungkaju.  Rapiti, ngarntajari, papingi, kalarnalu yirrarnu.  Mardukari-mardukari kalarnalu yirrarnu.  Kalarnalu lurru-lurru-wantija.  Ngapajurnalu ngarnu, ngarnu, ngarnu.  Ngari walykaji kalarnalu-nyanu piirl-piirl-pakarnu wanta-jangka.   Kalarnalu-nyanu piirl-piirl-pakarnu walyka-kardaju.  Kalarnalu ngulawarnuju ngarnu.  Kalarnalu miirn-ngarnu.  Parriji.  Kuyu kalarnalu-jana yungu jirrama-kari rapiti.  Rapiti jintakari rapiti jintakari jirrama-kari.   Rapiti jintakari jirrama-kari.  Yalikari kalarnalu-jana yungu.  Yalikari kalarnalu.  

"Kalalu yangka pirdangirliwarnu yananyarni panukari --pimirdi-wangu-patu-juku."  [Nyampu Minnie-pinkirlijarrarla marlaja.  Minnie-jarra.  Nganayi yalumpu.  Narelle-ki wantirri-nyanu.]  Ngulaku-patulpalu yanurnu, panu-jarlu.  Wiri-wiriji.  Panujarlu.  Yanurnu... Pakarnulpalu nganimpaku-palangurluju.  Nyampurla yatijarra-purda japingka-juku.  Pakarnulpalu nganayi, nganayilpalu pakarnu.  Necklace.  ["Nyarrpara?"  "Kuja kalakarna wangka -- kujana.]  Pakarnulpalu kurdijinya, parrajanya, nganimpaku ngantalpalu-nganpa parraja pakarnu.  Wita-witalpalu pakarnu mardu nganimpaku.  Yapakari pirraru.  Kalalu nganayiki yirrakurruku.  Yirrakurru and all-lparnalu kangu.  Ngarnulparnalu.  "Nganja-wiyili walyka ngurlu-pardu  nungu -- pirraru."  Kalarnalu ngarnu, ngarnu, ngarnu.  "Yati kanganpa walyka-mani miyalu."  Walyka-kardalku ngarnu, ngarnu, ngarnu.  "Nyampay!"  [Nganayi, Kaliyi-pinkiki murnumurnu-nyanu.  A!  Kumunjayi Nakamarra, ngularra-patuku.  Ngajarraku-palangu-wangu pimirdi-wangu.]

Kalalu purrkurnu, purrkurnu jaja-rlangu-jarrarlu -- nyurrurlaku warringiyi-nyanu-rlangurlu, kurdiji, parraja, mardu, yanurrpu, kalalu purrkurnu -- yantarlirliji -- nyanungurluju.  Nganimpa kalarnalu wirlinyi yanu. 

Ngula-jangka,  wali wangkajarna kuja ngajuju,  "Yalumpu-kula kalu marringki wangka waja -- wirlinyirla.  Marringki kalu wangka.  Pajirni kalu-nyanu wirlampirli -- jukurrparla."   Yanulu.  Ngula-juku.  Wuraji-jarrijalpa-nganpa -- walyka-walyka-jarrijalparnalu -- ngurra-kurralkulparnalu pardijarra yama-ngurluju.  

Yakajirrilpa ngunaja kapurdu-kapurdulku.  Ngunaja kalarnalu.  Ngula-jangka.   Wapajalpalu, wapajalparnalu...  wapajalpalu munga-wiri wanta-jangkaju wapaja.   Yarlurnu.  Ngula-juku.  Ngunajarnalu.  Ngula-jangka, yangkalkurnalu miyi ngarnu.  Yirrakurrulkulparnalu ngarnu.  Pina ngarnu yali mungalyurrurlulku.  Ngarnurra nganta,  yarla, yarla yangka panukarirli yilpalu karlaja yalumpu-kula kurlarninyarra nyampu nganayi-wana Yamurturlkurturlku-wana.  Yamurturlkurturlku-wana yilpalu karlaja.   Minjingi-minjingi-wana yilpalu karlaja yarlaji.  Ngulalparnalu ngarnu -- mungalyurrurlu.   Yirrakurrujulpa ngunanjayanu pakarlirla.  Kuurl-wayurnu kalalu pakarlirla.  Kalalurla ngalyipirli manu yangka ngardurrkurarlu yulpayi-warnu kalarnalu panturnu ngula.  Ngalyipiji nganta.  Kalalu ngulangku kuurl-kuurl-wayurnu.

Ngula-jangka, "Ngana-patulkunkulu yani?" Yali yangka kalalu parnkajalku.  Nyanungulku kalalu parnkaja yurapiti-kirraji, kirlpangardi-kirra.  Jurlarda-kurra kalalu parnkaja -- jaja-rlangu-jarra.  Kala mardarnu [martarnu] -- wirlinyi kalalu Japangardi, Japaljarri,   Japanangka, kalalu parnkaja.  Kalalu... nyanungurlulku wakurrumpu-manu.  Nganimpajulparnalu nyinaja wanta-jangkalku.  Nyinajalparnalu.  "Walyka-jarrirlipa kuku ngalipaju."  Yi!  Ngula-jangkaji, nyinaja, nyinaja, nyinaja.  Yangkalparnalu yirrakurru ngarnu.  Kukalparnalu ngarnu yurapiti -- pina-pina ngarnu -- yilpa-nganpa ngunaja murntu jarnngi-jarnngilkilpa-nganpa ngunaja.  

Wurlkumanu-wurlkumanulpalu yanurra ngalyakari yakajirriki, yarlaku.  Yalumpukuju yatujumparralpalu karlaja Minjingi-minjingi-wana -- karlumparra-warnu kuja.  Ruutu-wangurlayijala.  Wini-winirla karlarra karlaja.   Jalanguju karlipa wini purranja-wangulku nyina.  Yakajirri kalalu wirnti pakarnu.  Yarla kalalu karlaja -- panukarirlilki.   Kalalu yangka purlka-purlkarlu kangurnu rapitiji lunja-kurra-kurralku.  Kirlpangardi kalalu kangurnu -- ngulya jinta-warnu.  Ngulya jintawarnu.  Ngulya jinta kalalu-jana pakarnu -- yurapiti, kirlpangardi.   Kalalu ngarnurraja.   Yarnkajarrarna ngajuju -- ngapa-kurraji.   "Japi-kirra yangka nyampu."  Yarnkajarrarna mardu-kurlu.  Juru-juru-pungulparna, juru-juru-juru-pungu -- mardu-kurraju.  

Wali pirnkingkiji katurnu.  Pirnkingkijiji katurnu.  Wali jurntangkalpajili nyinaja pimirdi-wanguju.   "Wara!  Nyampu-piya-jukuju katurnu  nyampu-piya-watirli.  Nyampulparna jurruju nyinaja."  Wangkajalparna.  "Pirnkikijala nyarrpara?  Kajirna yaku-mantarla, ngarraju marda kakarda katikarla.  Kakarda marda ngarraju katikarla." Kala kapankurlu-jukurna yaku-juru-pungu.   "Parnkayarnijilirla, parnkayarnijilirla!  Katurnuju pirnkingkiji katurnu."  Pangirninjaku, pangirninjaku wartirlikiji.  Pangirninjaku, pangurnu, pangurnulpa kujarni-kujarni.  Ngajulparna nyinaja kuurlpalku nyinaja -- rdakungka-juku kaninjarra pirnkingka.   A!  Luurl-luurl-ngarnulpalu.  Pangurnujulu, pangurnu yaruju-yarujurlu, ngari yaruju-yarujurlu.  Wilypi-manujulu.  Wilypi-manujulu yaliji rdaku-jangka.  Kaninjarra.  Wardurnulpajulu. [warturnu] "Kari ngurrju wajanpa."  Walya heavy ngulaka pirnki-nyarra-wurru tarda-yanu.  Manurrajulu yama-kurrarlu.  Manujulu yamangka kangu.  "Nyinaya pilya waja wapanja-wangulku mata.  Ngulakari yingki pirnkingki katurnu."  Ngula-juku. 

Nyinajalkulparnalu.   Yakajirrilkilparnalu ngarnu.  Yali yangka, kujalu kangurnu purlka-purlkarlu kuyu-pardu -- kukalu kangurnu, ngulalparnalu ngarnu -- yurapitiji.  Kuyulparnalu ngarnu, ngarnu, ngarnu -- yurapiti.  Ngalyakarijikilparnalu pita-ngarnu -- panungkuja ngarra yapangkuju -- nganimparluju.  Wurajilkilparnalu nyinaja.  Ngantalparnalu yarda pardija.  "Wuraji-wurajirlipa yani -- yirrakurruku yirlipa yani."  Manulparnalu manu, manu, manu....  pulapi (full up).

Yarlalparnalu karlaja...  Manulparnalu pulapi.  Karlaja, karlaja...  Manulparnalu.  Natilparnalu yangka  karlaja-wiyi,  kala ngarilparnalu pakarnu -- rdalykungku.   Mutungku kalarnalu pakarnu.  Yirrakurrukuju pakarninjaku.  Jawirri-pakarnu.  Ngulangkunya kalarnalu pakarnu wulpu-karda walyaji.   Wanta wurajilki.  "Kanyirnilkirlipa-nyanurla purranjakulku.  Yirlipa purramilki."   Ngula-jangka kalalu yangka yali yakajirri-parnta yanurnu yanurnu.  Yarla-kurlu, ngamarna-kurlu.  Yarlaju kalalu yurturlu karlaja.  Mardi, ngamarna.  Ngula-puru kalalu yakajirri yangka wirnti pakarnu -- yamangka jintangkarlu --  marntapalirlalku -- walykangkalku.  Kalalu nyinirr-yirrarnu.   Nganimparlu kalarnalu ngulayijala yirrakurru.  Kalarnalu warlu yarrpurnu, yarrpurnu, yarrpurnu, yarrpurnu jiwirri -- warluju.  Nganayiki,  yirrakurruku.  Yangkalu kangurnu.  Yarla kalalu-nganpa yungu murntu.  Kalalu purraja yangka jayangka.   Murntu, rdarri kalalu kangurnu.  "Kala yakajirri?"  "Wurra-wiyi ngunami.  Yarla-wiyi-jiki kalarnalu ngarnu -- yirrakurruku-ngarnti-wiyi."  Kalarnalu yarla ngarnu, ngarnu, ngarnu...  Ngula-juku.  Kalarnalu ngarnurra nganayilki yirrakurrulku.  

Yurapitilki kalalu-jana lunja-kangurnu, kangurnu. Janganpa wanapi-jiki, nganayi yurapiti.   Mumurturlu, purdaya waja --  ngirnti-parnta, yurapitiji ngirnti murulku-jala.  Kala wirlana, yali-patunya kalalu wakurrumpu-manu ngulya jintakari-ngulya jintakari.  Junga, jamirdi-wangu-jarrarlu, jaja-rlangu-jarrarlu kalalu pakarnu ngulangkuja.  Jurrupulyku-karri, wurdamirrikari, wurdamirrikari....  Kalalu-jana yungu nyanungurlu yarla.  Kalalu-jana yungu -- jarnku-jarnku kalalu-jana yungu.  Kalalu-jana jarnku-jarnku-juku yungu.  Yapirliyi-wangurlu kalarla yungu jurdaljarlu ngajuku-palanguku.  Ti-Tree-wanakuju kalarla yungu jurdaljarlu.  Kalalu-jana yungu jurdaljarlu.  Kalalu-jana yungu -- ngula-juku.  Kalalu-jana yungu warntarri nganta yungu jurdaljarlu.  Yapirliyi-wangurlu.  Kalalu nganayi, yangka  ngamardi yarla -- ngamardi-pirdinypa yangka -- karnti, ngulaju kalalu ngirirr-pinjarla parri-pungu.  Parri-pungu, parri-pungu....  

Kala yakarra-pardija kalarnalu yarliyi (early), ngula-jangka kalarnalu  murntulku purra-purraja yali nganayi-pirdinypa kurdu-pirdinypa.  Mardi, ngamarna, kalarnalu purraja kilyirrparla.  Ngula-jangka kalarnalu ngarnu, ngarnu, ngarnu....  Kalalu nyampu purlka-purlkarlu, wurlkumanu-wurlkumanurlu parri-pakarnu kurdiji-kirra, parraja-kurra.  Kalalu parri-pungu.  Yarla waja kalalu parri-pungu yangka ngirirrpa-ngirirrpa.  Nganayi-pirdinypa, karnti-pirdinypa -- yurrpurlu.  Kurdu-kurdurlunya kalarnalu ngarnu -- parri-pinjawanguju.  Kala kalalu yangka wirlinypangi-pirdinypa parri-pakarnu.  Kalalu ngarnu ngulanya.  "A!  Nyarrpa-jarrimirlipa kuyukuju?" "Yi!  Liwirn-mani karlipanyanu.  Yanirlipa.  Yurapitiki-purda. Nyampulkurlipa karlumparrawarnu yani yulpayikari-wana."  

Kalarnalu yanu Parrka-parrka-wanaku.  Parrka-parrka-wanalku kalarnalu yanu.  "Junga ka jurrupulyku-karri yurapitiji.  Junga waja. Nyampurla-jukurlupa yirrarni yamangkaju.  Nyampu-ngurlu-juku yirlipa pakarni marlal-marlalparlu.   Kalarnalu pakarnu, pakarnu, pakarnu...  Kala kurrkuju ngarnu.  "Ya! Ngakarna yirri-pura yarda."  Yalumpurla-juku kalarnalu nyinaja.   Ngula-jangka, nyampu-kurralku kurlurlu-wana japikari-kirra tarda-yanumpa kalarnalu nyinaja tarnnga  yurapitikiji.  Ngula-jangka Warlawurrurlalku kalarnalu nyinaja.  Warlawurru-jangka, Warlawurrurlalku tarnngaji... yurapitirla.  Yurapiti kalarnalu wakurrumpu-manu yangka wardiji-patu kujapala karlirr-parnkaja kakarrumparrawarnu karlumparrawarnu, ngulangka kalarnalu yurapiti pakarnu mumurturlu.  Karlanjirrirla kalarnalu pakarnu, pakarnu... ngulajangka kalarnalu ngari wirrkardu-rlangu [wirrkartu-rlangu] ngunajarra.  Kalarnalu yanu kurlarra.  Nganayikirralku Wilypati-parnta-kurra.  Wilypati-parntarla, Wilypati-parntarla, yarla-kurralku kalarnalu yanu.  Yarlalku kalalu jaala-karlaja wini-wini karlarra-purda.  Marliyarra-warnu, nganayi-wana, Karlurnturrngungariji-wana kalarnalu ngulya-ngulya.  Yapakarirliji kalalu pakarnu yurapiti.  Yurapiti kalalu pakarnu.  Kakarrarapurda kalalu karlaja yapakarirliji.  Ngari kala pardija katumu ?? nganayi-jarra ngalyajangka, kalalu nganayi Wilypati-parnta-ngurlu karlaja, karlaja...  "A!.  Yanirlipa nganayi-kirra." Ngula-juku kalarnalu yanu nganayi-kirra Kajuru-kurralku.  Kajuru-ngurlulku kalalu karlaja, ngunaja.  Ngunanjarla wini-winirlaja.  Wini-winirla kalalu karlaja.  Kakarrarapurda kalalu karlaja.  Jurlangayi-wana yangka kuja kakarrarni -- Kajuru-ngurluju.  Kalalu karlaja yarla.  Ngarntajariwarnu-wana kalalu karlaja yarlaju.

[[END OF SIDE ONE]]
[[Side Two]]

Yangkalkulpa kujangurla pajurnu warnangku jaja-wangu. 

Kuja-jukulparnalu yaninjarra yanu kurlarra-purda.  Pardija japi-ngirli Wirliyajarrayi-ngirli.  Japingka Wirliyajarrayirla-wiyirnalu nyinaja.  Yanurnalu kurlarra-purda nyanungu Kajururlalku.  Wiliwilili parnkaja karlarra.  Kakarrumparrarnulpalu karlaja panukarirliji Jurlangayi-wana.  Ngarntajari-warnu-wana yangka kakarrumparra wirringka.  Ngulaka ruutu nguna -- old road -- ngulangka.  Kala wuraji-wurajirlili nyinirr-kangurnu.  Kala yangka/ Kalarnalu nyinirr-kangurnu wuraji-wurajirlilki.  Kalarnalu kurdu-kurduju nganta rush-jarrija -- yakajirrikiji.  Kurdu-kurdu, nganayirli/ Kurdu-kurdu-wangu, wiri-wirirli, kalarnalu manurnu-manurnu murntuju yarlaji.  Kalalu yangka jayangka purraja.  Jaja-walka-rlangurlu karnuru ngula-jana walypalirli muku-luwarnu.  Walypalirli kuja-jana muku-luwarnu -- ngularra kalalu nyinirr-kangurnu jaja-wangu-paturluju.  Rdangkarlpa-pinkiki-palangurluju.  Kalalu kangurnu.  Kala Japanangkarlu, Japaljarrirli, Japangardirli kalalu lunja-yirrarnu.  Kala ngajuku-palangurlu kurlardarlu panturnu marlu.  Yuwayi, kala panturnu.  Yuwayi, Jampijinparlu waja ngajuku-palangurlu kala panturnu kurlardarlu [kurlartarlu].  Kala panturnu Japanangkarlu, ngulayijala warlpangku kala panturnu wawirri.  

Ngulawarnuju, kalalu yanu, kalalu wawirri kangurnu.  Kalarnalu ngunaja.  Kalarnalu ngarnu -- wawirri yalumpu.  Kulanganta rifle-warnu, kulanganta nganayi-warnu maliki-kirlangu.  Maliki-kirlangurlu  kalalu pajurnu maliki-kirlangurlu.  Ngula-juku-jala.  Kalalu pajurnu.  Ngula-jangka, kalalu yanu mungalyurrulku.  Kalalu-nganpa kuyu yalumpu jawirri-yinjayanu. "Nyinakalu wanta-kujaku!  Kurdu-kurdu wiri-wiri-ja ngarralu nyinayayi!  Purrakurla.  Wanta-puru."  Karlarra yarnkaja.  Karlarralu yanu yangka yalilparla yirntaturla nyinaja nganayirla.  Nyinajalparla.  Yilpapalarla ngarrjirnkirlangu.  Jinypangkanya nganayiji yirntatujulpa karrija Jinypangka kalalu panturnu.  Emu-lku-lpa-pala panturnu warlpangku.  Kalalu panturnu.  Mirntangalirli kujangurlarlu kalalu panturnu ngapa-kurra --yirntaturla -- emu-ju.

Ngula-warnuju, "Jaja-patu juulpari jurnta yanurnu.  Kuna-pumpupari-patu."  Yarnkajarna jinta, karrkamirrarna nganayi-ngirli nyanungu Kajuru-ngurlu.  Karrkamirrarna, karlarra, karlarra, kurlarninyarra nganayijiki Kajuruku (ngulya yulpayirla) pawalaku, kurlarninyarra.  Karlurnturrngariji-ngirli [Japanangka-Japangardiki ngulya, japi]  kakarrumparralpalu karlaja.  Kurrkungkarlu.  Yamangkarlulpalu karlaja.  Ngapajulpa-jana ngiirl-ngiirl-karrija.  Ngajurna karrkamirra, "Kukuju Pilinjiya-rlangurlu manurra, jinti-murrulykurlu, kukuju manurra jaja-panjijili yanu Ngapalyalyi-pinkiji."  Yanulu -- yinga pajurnu Japanangkarlu yalumpuju nyanungu puja murruly-pajurnu.  Nganayi-panu pajurnu.  Jarrarda-panu pajurnu -- ngajuku-palangurluju -- Japanangkarlu pajurnu.  Karrkajarna, karrkajarna/  Yurlkulparna-jana ngarrirninjinanu.  Ngarrirninjinanu...  Yurlkuju.  Mulyu l?? wuruly-karrkaja.  Ngurrjulu yajakarlarra.

Karrkamirrarna.  Wardapirna pakarnurra -- ngula-parntalku.   Ngula-parntalkurna karrkaja.  Lungkardalparna pakarnurra.  "Nyampulpajana waa-karraw -- ngapaji.  Nyarrpararlu mardalu jawirri-yirrarnurra?  Ngapa nyampuju wirlinyilki.  Karlajalpalu kala yalinya yarla.  Karlajalu, karlajalpalu.  Ngajujurnarla wardapiki kuna manu.   Purrajarna.  Lungkarda, wardapirna purraja -- yamangka.  Ngaparna ngarnu -- mardungka nyanungu-patukurlangurla ngulalu-nyanu yirrarnurra malurnparla.   Nyangulparnajanarla.  "Kari lawa-juku-janarla."  Purrajarna, purraja...  

Ngula-jangka, jurnta nyinajalkulparnarla.  Nyinajalparna jinta. Panukujurna-jana jurnta yanu-jala.   Ngantarna-jana pirdangirli-wana yanu.   Jajalpa nyanungu karrkajarni.  "Karrkaya-jana yinpa yalumpu humbug-jarri."   Nyinajalparna.  "Kari jinta kaji nyina wiyarrpa kurdu nyangurla-warnu ka nyina nyampuju?"  Kurdujuku ngarirna wiri yangka yilparna wapaja wiri-wiri.  "Nyina ka jinta.  Nangala ka nyina."  Lungkardalparna ngarnu -- pajirninjarla -- jintangka.  Wardapilpa jankaja.  Nyampu kalu rdanjarr-rdanjarr-wapami wardapi-kirli.  Yarla-kurlu ngarilpalu rdanja-rdanjarr-wapaja ngama-rlangu-jarra -- wantirri-wangu-wiyi, kapi Napaljarri -- wapajalpalu.

"Ngana-jarranpala yanurnu?  Ngana-jarra wiyarrpa?  Ngana-jarra pirdangirli-wana?  Yirnanyarra jinta purdangirli-wana yanurnu.  Nyurrurla-kulankujulu wuruly-parnkajarni.  Jurnta yanurnunkujulu.  Yinkijili yajakarlarni waja."

Nyinajalparnalu.  Kangurnu-kangurnulu yarlaju -- nyirnirr-kangurnu.  Kilyirrparna-jana yarrpurnu.  Nganayilparna yangka manu, ngamingka-
jukulparna-jana manu yarla -- nganyu-nganyurlu.  Yingalparna purraja. Mardi, ngamarnalparna purraja -- kilyirrparla.  Yarnunjukurlulparna purraja.  

Yanurnu yanurnu ngarilpalu yapaju nyirnirr-karrikarra-nyirnirr-karra. ??
Ngapalpalu ngarnu.  "Ngana-jarra-pala nyampuju yanurnu --  kurdu?" "Jinta nganta yanurnu jinta, yaliki-jiki-jana panuku jurnta yanurnu. Jurnta-jana parnkajarni yulkajirrikiji, yinga-jana jintakari-wurru  yajakarlarni-nyanu yulkajirri." "Yanurnurna jinta."  Purrajalpalu -- yarlaju  rdanjarr-purraja [tanjarr-purraja] murntu-kardaji, kilyirrpaju.  Ngarilpalu jawirri luntuly-yarrpirninjayanu kujakuju.  Warlujulpalu-nyanu yarnunjukuku yangka karlanja-warnuku -- purranjarniki. Purranjininjaniki.  

Wardapirnalu manu.  Lungkardarna muku ngarnu.  Wardapilkirna ngarnu.  Ngulayijalalpalu julyurl-pungurnu -- wardapi,  yarlalpalu jintangkaju kilyirrparlaju purraja.  Nganayi-ngirliji,  ngulalpalu kuyu kangurnu-kangurnuyijala nganayiyijala -- wawirri, nganayi emu.  Ngarnulpalu -- karnpirlangulpalu ngarnu.  Ngarnu, ngarnu, ngarnu...  "Yanilkirlipa!"   Yalirna-jana yangka wardapi yungu.  Ngajurna kardiji ngarnu.  Kakarda, ngirntirna-jana yungu.  Ngarnulpalu.  "Yarujurlulu purraya yirlipa yani wurajilki."  Ngarirna ngarnu.  "Wurra-ngalpa janka yarnujukuku-wiyi karlanja-warnuku -- karlanjawarnu-karlanjawarnu karnalu yarnunjuku-jarri wiyarrpa -- karlanjarla.  Kalakarnalu-nyanu purra wurra."   Ngarnu...   Purraja, purraja...   

Yapakarirlilpalu yangka kamparru-warnu-paturlu manu.  Payikirralpalu kujurnu.  Yapakarirli yilpalu yajarri yungurra murntuju yarnunjukurluju.  Pilparna yangka ngajuju cut-im-out.  Ngajulparnaju karlirr-mardarnurra [martarnurra] wijingki-jiki ngulalparna manu ngamikari-ngamikari. Ngulanyalparna purraja.  Ngarnulu, ngarnulu.  Wardapilpalu ngarnu, yarlalpalu ngarnu, ngarnu...  Pirda-parntalku.  "Pardilkirlipa pirda-parntaji wurajilki." Yanurralparnalu.   Yarnkajalparnalu.  Karrkamirra, karrkamirra, karrkamirra....   ngurra-kurraji karrkamirra -- yangka waja kujakarlipa ruurturla rdulykurr-parnka, ngulangkanyalparnalu jaala-wapaja kalarnalu. ?? kujaka ruurtulku nguna.  Ngulangka kalarnalu jaala-rdulykurr-wapaja -- yarla-kurraju.  

Ngula-jangkaju rdakul-rdakul kalalu ngari nyirnirr-yirrarnu, ngaju
kalarna nyampu japarayijala wapanja-yanurnu.  Nyirnirr-yirrarnu kalalu.  Mata nganta kalalu nyinaja.   "Nganakurlangu kalu ngarni yakarra?  Jira waja karnpi waja kalu ngarni.  Karnpi kalu ngarni.  Ngarni kalu.  Nganangku-nyarra yungu?"  "Kala panturnunjunu papangku panturnunjunu."  [Nyampuju kujankulu jalangu yapunta-jarrija.]  "Papangku panturnunjunu."  [Kala ngarija karna wita yirri-pura kujaji.]  "Ngayi!"  

Ngarnu ngantarna.  Karnpi ngantarna pajurnu wita -- yirlara, walilparna ngarnu.  "Kari ngurrju.  Ngurrju nyayi kuyu yangka jurrkuja kalu ngarni panungkuja."  Ngarilpalu ngarnu, yarlalpalu-jana yungu.  Kuyulpalu-jana yungu.  Yarlalpalu-nyanu yungu.  Ngula-jukulpalu-nyanu warntarriji yungu yajarri.   Junga, kalalu-nyanu yungu.  Jalanguju karlipa nyina purdujurrulku -- jalangu-warnu-patuju.  Kalalu ngarnu, ngarnu...  Wirntarr-wirntarr-ngarnu kuyuju, kalalu-nyanu jajarnu.  Kalarnalu payi(bye)-jarrija -- ngunanjunu.  Kalarnalu jarda-jarrija.  Kalalu wangkaja, "Jukurraju karlipa pardimirra --- Jinypa-kurra.  Jinypa-kurra karlipa pardimirra jukurraji.  Karlarra-purda yarlakuju karlanjakuju.  Yinga karlarra-purda manu kakarrara-purdarlu maaly-karla."  Yi! Yanulpa yakarra pardinjarla.  Ngarnu, ngarnu,  ngarnu.  Kalalu pardija.  "Tarlpu-yungkalu, ngapalu juru-juru-pungka kurdu-kurdukulu-jana."

Kalarnalu kanardi-jarrija marnangkarra-pardu-wana yangka wita-wana karlumparrarnunya ruutuju ka nguna, karrumparrarnunya kalarnalu jaala-wapaja, ngula ka old road nguna.  Old road-juku kujaka nguna. Ngula-wana kalarnalu jaala-wapaja.  Jinypa-kurrarnalu yanurra.  Ngulangkarnalu nyinajarra ngurra jirramaku.  Yarlaju ngari kakarrarapurda yangka nganayi-wanalparnalu karlaja -- Jinypangkaju kakarrara-purdaju. Karlaja, karlaja, karlaja...   karlarra-purda, kakarrara-purda ngarilpalu karlaja ngarntu.  Ngula-jangka kangurnu-kangurnu.  Ngunajalparnalu.  Ngunajarnalu.

Ngula-jangkarnalu mungalyurru yarnkaja kurlarra.  Nganayi-kirra-wiyi, kulkurru Narntinparla.  Narntinparlarnalu ngunajarra,  jingijingi-kari-jiki.  Ngarirnalu ngunajarra  -- ngurra-miparla.  Ngula-jangkarnalu yanu Liirlparirlalku.  Liirlparirla yangkalparnalu nyinaja karlumparrarnu, ngula-kurrarnalu yanurra.    Kakarraranya warda Rdirriji kakarraranya kala kulkurrujarra karlarralparnalu nyinaja.  Kirringkalparnalu yalirla nyinaja warririlki yarlakuju.  Yirrarnurnalu, karlumparrarnulpalu kuja karlaja. Yangkaju karlipa parnka karlumparranya yatuju-pirdinypa kala.  Kalarnalu karlaja warriri yalumpujuku.  Kalalu karlaja yali karlumpayi kalalu karlaja kujaka pawala ngunami.  Ngula-wana karlumparrarnu kalalu karlaja, kurlarninyarrarnu.  

Kalalu karlaja...   Liirlpari-ngirliji kalalu karlaja, karlaja...  Kakarrara-purdanya yungkaparrija kalalu karlaja -- yungkaparri kujaka yangka winilki nyanungu-wanaju parajarni ngulaka ngunamirni ruurtuju karlumparra-kula.  Kalalu karlaja -- yarlaji, ngamarna, mardi, kalalu karlaja. Tarnngalku kalarnalu nyinaja Liirlparirla-juku.  Kalarnalu nyinaja ngulangka.  Kulanganta, nyinajalparnalu Liirlparirlalku. 

Ngula-jangkalparnalu karlarra-purdalkurnalu pardija.  Yanurnalu -- nganayi-kirralparnalu yanu Patirlirri-kirralku.  Yanurnalu. Patirlirrirlalkurnalu yarda nyinaja tarnngajuku yarlajilparnalu karlaja. Jurlardanya, yurapitinya, yinarlinginya, jurntuwarnuju ngarilparnalu ngarnu yinalingiji, yurapitiji, janganpaji, jurlardaji kalalu karlaja yarla ngulapururlu panukarirliji.  Nyinaja, nyinaja... Patirlirrirla, Patirlirrirla, Patirlirrirla...  jintangka.  Ngula nyanungu Rdipinpa Patirlirri.  Main one.  Soakage wiri ka nguna.  Wiri ka nguna Patirlirri -- nguru.  Ngulawarnuju nyinaja, nyinaja...  "Ya! Yanirlipaw!  Yatijarralkurlupa pina pardimirra!" Kalarnalu yanu -- nganayi-kirra -- yangka kanpa purda-nyanyi kujaka windmill karri?   Maliki Bore?  Nganayi-jala Maliki Bore-ju -- well-lki-jala.  Bore-lku-jala.  Kala nganayi, Ngaralinpa.  Ngaralinpa-kurra kalarnalu ngulya-kurra yanurnu.  Karlumparrarnulku.   Kalarnalu yanurnu.  Ngula-jangka, nyinaja, nyinaja, nyinaja.  Ngula-jangka kalarnalu yanurnu - nganayi-kirralku --  Yarluwuraji-kirra.  Yarluwurajirla, Yarluwurajirla warringiyi-wangulku tarda-pungu ngulaji nganimpa-wangurla.  Ngajuku warringiyi-nyanu nyampu.   Wangarlarajirlaji ka nguna -- Jangala-pardu.  Kalarnalu yanurnu.

Ngula-jangka, Mumurrpariji-kirra.   Mumurrpariji-kirra kalarnalu yanurnu.  Ngulangka, ngulangka, ngulangkarnalu nyinaja, nyinaja.  Yarlaji kalalu warriri-nyayirni karlaja ngamarnaji.  Nganimpajurnalu wiri-jarrija ngulangka-juku yarlangka-juku -- yakajirrirla, ngayakirla.  Ngulangkarnalu wiri-jarrija puju [bush]-nganarra.  Wiri-manulu-nganpa nganimpaji.   Jalanguju karlipa nyina kardiya-wayi.  Jintangkalku.  Ngula-jangkarnalu nyinaja Mumurrparijirla.  Ngula-jangkarnalu yanu Parntinja-kurra karlarra --ngurra jirramaku.  Parntinjarla ngarirnalu nyinaja.  Ngula-jangkalparnalu nyinaja...  Parntinjarla.   Yarlangka-karrakarra, yakajirrirla.  Yilparnalu warru wapaja --  yangka-ngurlu jinta-ngurlu -- jurrku-ngurlu nyampu-ngurlu.

Ngula-jangka, yanurnurnalu.  Ngula-jangka Milpawita-kurra.  Warriri-kirralku.  Nyinaja, nyinaja ngulangka, ngulangka, ngulangka.  Ngulawarnuju...  ngari ngurra jirramaku Milpawitarla.   Ngula-jangka, ngulawarnulparnalu yanurnu, Miirnti.  Miirntirlalku, Miirntirlalku.  Ngula-jangkajilparnalu nyinaja, nyinaja, nyinaja  tarnnga.   Kalarnalu yarla karlaja.  Yakajirri -- manyurna.  Ngulawarnuju, Yarnajarnimirri-kirralku.  Yarnajarnimirrirla ngulya-ngulyarla.  Kalarnalu wapaja jurrkukari-jurrkukarirla.  Yalirlarnalu wiri-jarrija.  Yalirlalu-nganpa palka-palka-manu.  Nyampurla.   

Ngula-jangka, yanu kalarnalu... Pirlimanu.  Pirlimanurlalku,  nyinajalparnalu tarnnga.  Nyinaja, nyinaja, nyinaja ngulangka.  Ngapangkulku-nganpa yarlurnu, ngapangkulku-nganpa yarlurnu Pirlimanurlaju.   "Nyarrpa-jarrirlipaw wardiji-wangurla?  Nyarrpara-kurrarlipa yani wardiji-parnta-kurra?" "Nyampu karlipa yani kakarrara Pukajarrayi-kirra."  Yalirlalku-nganpa tarnnga-juku wantija Pukajarrayirlalku tarnngalku wartardi-manu-nganpa ngapangkulku yalirlaji. 

Nyinajalparnalu.  Pirrarulpalu ngurlu jaala manu...  yulpayi-kirraji.  Jaalalpalu manu nganayi-kirra Yanginji-kirra jaalalpalu manu.  Jaalalpalu manu ngurlulku, ngurlulku pirrarulku, pirrarulku.  Kanamparni waja kalalu pakarnu pirlarlalku pakarnu, pakarnu.  Ngulajangkaji... yapirliyi-wangurluju yajarnurnu -- nyanungurluju.  "Yanirli, yanirli!"  "Yi!  Nyina karna ngajuju." [Yaparlawangurlu. Yalumpunya Janet-ki wantirri-nyanurlu.]   "Pina yanurna ngajuju."  "Nyiya-ngurlu kanpaju jurnta jupu-karri?  Yi! Jinta karna yirraru-jarri, kanpa yangarlu-jarralpalu yarntarla.  Wiyarrpa kajikalu-ngalpa yapangku pakarni.  Jinta karna yirraru-jarri.  Pina karna yani ngajuju -- yapa-wangurla."  Yapirliyi-wangu, ngaju-wiyirna pina yanu, yapirliyi-wangulkurna pina yanurra.   Yapa panu-kurra ngayirna pina yanu.  Yirraru-jarrijalparlijarra yangarlu-jarra.  Nganta yingarlijarra yantarlarni yulpayi-kirra.  Ngapangkulpa-nganpa yarlurnu.  

Nganjujulparnalu nganturnu marna -- nganayi milpingilparnalu  karta-kartarnja-pungu.  Kalarnalu-nyanu jalpikari nganturnu.  Jalpikari kalarnalu-nyanu nganturnu.  Karta-kartarnja -- milpingi.  Yalinya kalarnalu nyinaja yalirlaji.  Ngapakujakuju wiringki-nganpa yarlurnu ngapangku.  "Karika-ngalpa wartardi-manaw!  Wartardi-mani kangalpa -- ngapangkuju." 

Ngula-jangka, yanurna nganayi-kirralkurlupa Majardi-kirra. Majardirlalparnalu nyinaja.  Ngula-jangkarnalu yanu yatijarra-purdayijala Minjingi-minjingi.   Kujalparnalu warru wapaja.  "Yuwayi.  Yarlangkalku kankarlarni purturlurla ngantarlipa nyinaw --  ngapa-kujaku.  Yarla-pirdi."   Ngarnurnu karlajalpalu, karlajalpalu, karlajalpalu nyampurla waja Minjingi-minjingirla.  "Yi! Warririlki yulpayiji. Kari-ngalpa wartardi-mani ngapangku warrikirdikirdi.  Yingarlipa yalirla-juku pilya nyinakarla."  

Minjingiminjingirlalkurnalu yanu.   Ngula-jangka, nyinaja kirringkalparnalu nyinaja yirdija watarlu(water-hole)lpa ngunaja juwampija (swamp) wita-wangu.  Ngunajalpa.  Nyinaja... Yakajirri kalarnalu pajurnu, yarla  karlaja karlarra-purda.  Ngarnu ngula-juku.  "Ya!  Pinarlipa yani yurapiti-parnta-kurra! " Pina yanurnalu yatuju-warnu-kurralku.  Pinarnalu yanu jurrku-kurrayijala.  Ngawarra-warnu-kurra, ngawarralkulpa parnkaja. Ngawarralpa parnkaja -- wirliya-wirliyalku, yali-jiki-nganpa ngapangkuju yarlurnu Milpawitarla, Pirlimanurla, Pukajarrayirlalku-nganpa wiringkiji yarlurnu.  Ngawarralku parnkaja.  "Ngawarralku nganta ka parnka!  Jurnta nyinarliparla pirnti-pirnti-wiyi ngawarrakuju, yulpayiji kuku-juku ka parnka ngawarra.  Parnka ka ngawarra,  murnma ka parnka -- ngawarrarla."   Yilparnalu karlumparrarnu nyinaja.  Kalarnalu jaala-ngarnu ngapaju karlumparrarnurlu yangka julyal-julyalparlarlu.  [Yangka Parrkaparrkarla karlumparrarnu kanpa purda-nyanyi?  Ngulangka kalarnalu nyinaja -- pirlinipirlinirla.]  Nyinaja, nyinaja, nyinaja...  

Yurapitikirnalu jardi (start)-jarrija pakarninjaku.  Pina jardi-jarrija yurapitikiji.  Ngula-warnuju, nyinaja...  yarlakuju yatijarra-purdakuyijala pina karlaja yalirlaji.  Kalarnalurla yirraru-jarrija.  Liirlparirla kalarnalu nyinaja ngurrju yirraru-wangu. Yirrarulku kalarnalu pinarni yanu.  Pina pina yanurnu kalarnalu yangka-kurra jurrku-kurra.   Nyinajalparnalu.  Pina yanurnurnalu karlumparrarnu-kurra nyampu-kurralku murdulypa-kurra.  Ngulangkalkulparnalu nyinaja, yangkangkayijalalparnalu yurapiti pina wakurrumpu-manu -- yirraru-warnurlu.  [Yangkanya kanpa karlumparrarnu nyampu yarla purda-nyanyi?  Murdulypa purturlu ngulaka nguna.  Ngulangka kalarnalu karlaja.]  Kalalu karlaja yangka ngulaka kawulkawul-nyina.  Yali-wiyinya kalalu karlaja warriri-katuju.  Ngula-puru kalalu  karlanjarra parnkaja yali-wana-yijala -- jurrku-wana yali-wanarnalu yanurnu.  Kalalu jaala-karlaja -- nyanungurluju. 

Nyampu Warlawurru, nyampu-ngurlunya kalarnalu nyinaja nyampurla -- pinarni yanu.  [Nyurru mayi?  Ngula-juku.]  Tarnngalkulparnalu nyampurla nyinaja Wirliyajarrayirla, ngula-jangkajulparnalu nyinaja tarnnga, ngula-jangkalparnalu yatijarra-purda pardija -- tarnngayijala.  Ngula-warnulparnalu pina warrikirdikirdi wapaja nyampu-kurrayijalalparnalu pinarni yanu.  Nyampu-ngurlujulparnalu jakati-jakati kalarnalu wapaja.  Jurrkungka wiri ka nguna -- nganayi-pinki-wana kalarnalu wapanjunurra  -- yangka yalumpu nganayi -- Mud Hut {Minapungu}, ngularrarla kalarnalu nyinaja jakati-jakati nyampu-ngurlu-juku.  Nganayirlaku,  Kurntukurnturla, kalarnalu ngularrarla wurramanji-wurramanji wapaja.  Nyampu-ngurlu jinta-ngurlu.   Nyampu-ngurlu jinta-ngurlu-juku kalarnalu wapaja -- wurramanji-wurramanji.  Pina yanurnu kalarnalu.  Kalarnalu yanu...  yulyurrpu...  kala-nganpa yarlurnu yatujumparra, kalalparnalu nyinaja walypalilki-nganpa rdipija nyampurlaju.  Nyampurla-juku nganimpakuju. Yanurnu,  kalarnalu pina yanurnu, kardiyalku rdipijarni nganayi Wickham-ji nyampu-kurra-juku.  Miyilkilpa-nganpa/ yilpalu jarnpa-jarnparlu manu.  Kalalu-jana pakarnu Wickham-rliji.  Nyurru.  Ngula-jukurna yirri-puraja.




Yangkalkulpa kujangurla pajurnu warnangku jaja-wangu.  Kuja-jukulparnalu yaninjarra yanu kurlarra-purda.  Pardija japi-ngirli Wirliyajarrayi-ngirli.  Japingka Wirliyajarrayirla-wiyirnalu nyinaja.  Yanurnalu kurlarra-purda nyanungu Kajururlalku.  Wiliwilili parnkaja karlarra.  Kakarrumparrarnulpalu karlaja panukarirli Julangayi-wana.  Ngarntajari-warnu-wana yangka kakarrumparra wirringka.  Ngulaka ruutu nguna -- old road.  Kala wuraji-wurajili nyinirr-kangurnu.  Kala yangka/ Kalarnalu nyinirr-kangurnu wuraji-wurajirlilki.  Kalarnalu kurdu-kurduju nganta rush-jarrija yakajirrikiji.  Kurdu-kurdu-wangu nganayi wiri-wirirli, kalarnalu manurnu-manurnu murntuju yarlaji.  Kalalu yangka jayangka purraja.  Jaja-walka-rlangurlu karnuru ngula-jana walypalirli muku-luwarnu.  Walypalirli kuja-jana muku-luwarnu -- ngularra kalalu nyinirr-kangurnu jaja-wangu-paturlu.  Rdangkarlpa-pinkiki-palangurlu.  Kalalu kangurnu.  Kala Japanangkarlu, Japaljarrirli, Japangardirli kalalu lunja-yirrarnu.  Kala ngaju-palangurlu kurlardalu panturnu marlu.  Yuwayi, kala panturnu.  Yuwayi, Jampijinparlu waja ngajuku-palangurlu kala panturnu kurlardarlu.  Kala panturnu Japanangkarlu, ngulayijala kala panturnu wawirri.  Ngulawarnuju, kalalu yanu, kalalu wawirri kangurnu.  Kalarnalu ngunaja.  Kalarnalu ngarnu -- wawirri yalumpu.  Kulanganta rifle-warnu, kulanganta nganayi-warnu maliki-kirlangu.  Kalalu maliki-kirlangurlu pajurnu.  Ngula-juku-jala.  Kalalu pajurnu.  Ngula-jangka, kalalu yanu mungalyurrulku.  Kalalu-nganpa kuyu yalumpu jawirri-yinjayanu. "Nyinakalu wanta-kujaku!  Kurdu-kurdu wiri-wiri-ja ngarralu nyinaya!  Purrakurla.  Wanta-puru."  Karlarra yarnkaja.  Karlarralu yanu yangka yalilparla yirntaturla nyinaja nganayirla.  Nyinajalparla.  Yilpapalarla ngarrjirnkirlangu.  Jinypangkanya nganayiji yirntatujulpa karrija Jinypangka kalalu panturnu.  Emulku-pala panturnu warlpangku.  Kalalu panturnu.  Mirntangalirli kujangurlarlu kalalu panturnu ngapa-kurra yirntaturla emuju.

Ngula-warnuju, "Jaja-patu juulparni jurnta yanurnu.  Kuna-pumpupari-patu.  Yarnkajarna jinta, karrkamirrarna nganayi-ngirli nyanungu Kajuru-ngurlu.  Karrkamirrarna, karlarra, karlarra, kurlarninyarra nganayijiki Kajuruku (ngulya yulpayirla) pawalaku, kurlarninyarra.  Karlurnturrngariji-ngirli (Japanangka-Japangardiki ngulya, japi)  kakarrumparralpalu karlaja.  Kurrkungkarlu.  Yamangkarlulpalu karlaja.  Ngapajulpa-jana ngiirl-ngiirl-karrija.  Ngajurna karrkamirra, "Kukuju Pilinjiya-rlangurlu manurra, jinti-murrulykurlu, kukuju manurra jaja-panjijili yanu Ngapalyalyi-pinkiji.  Yanulu -- yinga pajurnu Japanangkarlu yalumpuju nyanungu puja murruly-pajurnu.  Nganayi-panu pajurnu.  Jarrarda-panu pajurnu -- ngajuku-palangurlu Japanangkarlu pajurnu.  Karrkajarna, karrkajarna 


kayakajirrirli,yarlangku manu yirrakurrurlu, kalalu yurrujukurra-manu mardu-kurra, yarnurrpu-kari yarnurrpu-kari, kalalu kangu jaka-ngalya parrajarla, mardungka manu pangurnurla.  Wilypiri kalalu pakarnu, ngurrjumanu, pirrkurnu
pangurnu-piyajala wita-wita-manu.  Yali yakajirri jungarnimanu.
Kalalu parntunu pirlinkgi yarturlurlu manu wulpumanu, kapurdu
maninjaku ngarnti, kalarnalu parnturnu, ngula-jangka kalarnalu
yirrarnu parrajarla nyuwarnilki, kalalu kipirnu parrajarlu, nyuwani manu ngula-jangka puyupungu, wulpu-manu ngula-jangka yalumpu kalalu walu panturnu yapakarirli, yapakarirli kalalu kapurdu-manu yakajirriji, karaly-manu kalalu ngula-jangka wanta-kurra yirrarnu pakarli-kirra.

2.  Pakarli kalalu parnturnu yulpayi-warnu ngula-jangka kalalu yirrarnu wantangka,kala pirrjirdi-karda jarnkaja,ngulawarnuju kalalu yarda parnturnu walujangkalku puyupungu manu wulpumanu wilypirirla,ngapangku kalalu witimanu yakajirri nyanunguju ngula-jangka kalalu yirrarnu wantangka wirijarra-wiyi.
Yarturlurluju karalyparlu nyirnti-nyirnti-wangurlu kalalu wulpumanu manu kipurnu parrajakurlurlu, wulpuju kalalu yirrarnu
wilypiri kirrayijala, kalalu witakari-witakari kapurdumanu ngula kalalu nganpa yungu wita-witaku kalarnalu ngarnu yakajirri.

3.  Nganimpa kalarnalu yanu wirlinyi yirrakurru-kurra ngula-jangka pina yanu jurrku kurra. Wirdamirri kalarnalu-nyanu pakarnu yirrakurruku,kartaku wangurla wiyi. Yirrakurruju wiri-wiri kalarnalu manu, yakajirri manu yirrakurru kalapala nyinaja ngarrmirninji-wiyi kalalu purlka-purlkarlu ngarrmurnu nganimpaku palangurlu.  Warlu kalarnalu yarrpurnurra-jawirri.
Wurlkumunu-wurlkumunurlu kalalu yakajirri parnturnu manu kapurdu-kapurdumanu yuwalikirramanu, lupunkgulku kalalu maparnu yakajirriji. Kalarnalurla nyangu yurapitiki ngulya-kari
nguyla-kari ngula-jangka kalarnalurla karlajalku manu rdapu-
rdapu-pungu wurulyparnkajaku-jaku, kalarnalurla pangurnu rdakuju, rdilpirrparnturnu, nyampu nganta yurapitiji, jinta kari wiyi kalarnalu rdulypajurnu, kujurnurra ngulawarnuju warntiki-manu jintakarilki manu kalalurla kuna-manurra
panukariki.

4.  Ngulawarnu kalarnalu wapaja wardapiki purda, ngula kalarnalu pakarnu panunyayirni, kalarnalu yanu warlukurra wardapi-parnta, yakajirrijangkarlu kalarnalu ngarnu kuyu wardapi manu yurapiti, ngula-jangka ngapalku kalarnalu ngarnu, jurrurlangu kalarnalu nyanu yarlurnu ngapangku wantajangka wirliya manu palka langu.  Wardapi wiyi kalarnalu purraja ngula-jangka yurapitilki.  Wiri-wirirli kalalu ngarnu yamakarirla, "ngarntajarirli manta kunampilki japa,ngarirliparla warru-nyanyi."   Kala yurapiti kilyirrparla jarnkaja.

5.  Pimirdi-wangu nganimpaku palangu-patu kalalu nyinaja,
panujarlu-ngari, wirlinyi kalalu nganpa kangu, kalarnalu jarnku
jarnku wapaja, "ngarntajariji kari nganta kunampi, mantalu,
warukunarriji pangkalanya karri warukunarri panrtaju, ngarirli miyija manta, kalarnalu tarnjarrparni kangu, nyarrpa-nyarrparlu
rlipa kanyi, nyampuju ngami witajala mardujarra, ngari karlipa 
kanyi,"  kangurnu kalarnalu warlu kurra.

6.  Pirrakurnalu nyanu jajarnu ngarnulparnalu, yalirlijirnalu nyanu wardapirli pirrakumanu, mukurnalu ngarnu ngapaju, parrijilki parnalu nyinaja yurapiti-rnalu manu yali kilyirrpa-warnu.
Wangkajarnalu ngapaku purda "ngaparlnganpa yungka jajarnurnalu nyanu."   Nyampungurlu jala yatijarra purdangurlu-lparnalu wapaja japingirli, "kari kalu
yamakari-yamakari wangkami marringki ngapuju-ngapujuku
nganta, nyarrpajarrirlipajana nyampukuju", parrijilki-lparnalu
nyinaja ngapa wangu, yaruju wurru wanta walkajarri ngalpa, wuraji jarri.  Nampijinpaju wangkaja  "ya murru wiyirlipa nyanurla pajirni, nyarrpara wirlampilngalparla tilpiya, murru-waja milkirrakujala Japangardi-warnu kurlipa nyanu pajirnimurru, "ngula-juku pajurnulpalu nyanu, "kari witakari-witakari nyampuju, yartalu tilpiya wirlampi, paturlu-piyajala kalalu tilpija, nyurruwiyi kalalu nyanu kiralkiral-pajurnu nganimparlu kalarnalu jana nyangu, "pirraku nyaji parntarlu kalu nyanu pajirni nyampu murru "  wurajilki pirrakurlarli yaninjayani yamakari-yamakari nyampujala Kumunjayi hole manu Warlawarlawarnuwana kalarnalu manu yakajirri, ngarntajari manu yurapiti kalarnalu pakarnu Tirrimanumanu-wana, yamakari-yamakari-rnalu yarnkajarni yurapiti lunjakurlu ngarntajari murntukurlu, papingikirli.

7.  Kalalu wangkaja  "kurdu-kurdu yangkakuju kajana lawa karrimi, wurajijarrijalku jana parrijilki ngaparlipajana yirrarni marduwana ngilngilyirrarni kala karrija mardu-karirla, yarnurrpu-karirla, yakajirri kala ngunaja yuwalirla, ngulawarnu kalalu ngurlupardu yurrparnu, ngurluju yulpayi-warnu kalalu pakarnu pirraru,pirlarla kalalu pakarnu manu yurrparnu pangurnuwana-kurra.  Kalarnalu ngarnu ngurlu walykanyayirni wantajangkarlu. Yamakari yamakarilparnalu
wapaja warririlkirnalu nyinajarni yamangka, ngula-jangka wangkajarnalu  "walykajarriji ngalpa wantangku ngalpa jarnka warrarda."  Kalalu yurrparnu pirraru ngurluju, ngulakurrajuku kalarnalu jana tipijarni, kalarnalu yirrarnu yurapiti mardungkaju, ngarntajari manu papingi ngula-jangka kalarnalu ngapalku ngarnu manu yarlurnu palkarlangu warlka-karda, kuyu kalarnalu jana yungu yapa jintaku jirramakari-jirramakari, kalalu pirdangirli warnu yaninyarni panu-kari pimirdi-wangu patu manu panu kari.

8.  Pakarnu lpalu nganimpaku palangurluju nyampurla yatijarra-purda japungka yirninti, pakarnulpalu kurdujunya, parrajanya nganimpu ngantalpalu nganpa parraja pakarnu, wita-witalpalu pakarnu mardu nganimpaku pirraruku manu yirrakurruku, kalalu pirrkurnu jajalangujarrarlu Japangardirli manu Japaljarrirli kurdiji, parraja mardu manu yarnurrpu yantarlirli, nganimpa kalarnalu wirlinyi yanu. 

9.  Wangkajarna kuja ngajuju  "yalumpu kala kalu marringki
wangkami wirlinyirla, pajirni kalu nyanu wirlampirli"  ngula-juku wuraji-jarrilpa nganpa walyka-walyka jarrijalparnalu ngurra kurralku-lparnalu pardijarra yama-ngurlu yakajirrilpa ngunaja kapurdu-kapurdu, ngula-jangka wapajalpalu munga wiri wanta-
jangkaju, yirrakurru-lparnalu pina ngarnu mungalyurrurlulku manu yarla, yarla yangka kalalpalu panukarirli karlaja yalumpu kala kurlarranyarra nyampu Yamurtulkurtulku-wana manu Minjingi-Minjingi-wana, yirrakurrujulpa ngunaja pakarli-wana kurlwayurnu ngalyipirli manu ngardurrkurarlu yulpayi wardngkirli, yali yangka kalalu parnkaja yurapitiki, kirlpangardiki manu jurlardakurra jajarlangujarra kala marturnu wirlinyi.  Japangardi, Japaljarri  manu  Japanangka kalalu nyanungurlu wakurrumu-manu. Ngula-jangkaji nyinaja yangkalparnalu ngarnu yirrakurru manu kuyu yurapiti
yilpanganpa ngunaja jarngi-jarngi, wurlkumunu-wurlkumunulpalu
yanurra yakajirriki manu yarlaku yalumpukuju yatujumparralpalu
karlaja Minjingi-Minjingi-wana karlumparrarnu wiringka.  Purlka
purlkarlu kalalu kangurnu lunjakurra-kurra yurapiti manu kilpangardi ngulya jinta warnu kalalujana pakarnu.

10.  Yarnkajarrarna ngajuju, ngapakurra japikurra mardukurlu, juru-juru pungulparna wali pirngki-ngkiji karnturu pimirdi wangulpaju jurnta nyinaja wartirli mipalpaju karturnu, jurruju yarlungka wangkajalparnajana yapaku, kajirna yarujurlu marntarla kapiji kakarda kartikarla kapankurlujukurna yakujurupungu  "parnkayarni jilirla pirnkingkiji
karturnu"  pangirninjaku wartirliki kujarni-kujarni ngajulparna nyinaja rdakungkajuku kaninjarra pirnkingka, pangurnujurlu yaruju-yarujurlu wilpimanujurlu manu warturnulpajurlu manurra
jurlu yamakurrarlu manujurlu yirrarnu nyinajalparna wapanja-
wangu mata yakajirrilparnalu ngarnu.

11.  Yaliyangka purlka-purlkarlu kujalu kangurnu kuyu ngulalparnalu ngarnu yurapiti ngalyakarijikilparnalu pitangarnu panungkuja ngarra yapangkuju nganimparlu, yardarnalu yanu yirrakurruku purda panurnalu-manu karlaja-wangu pakarnulparnalurla mutungku ngula-jangka kalarnalu yanu ngurra-kurra yirrakurru parnta manulparnalu purrajalku
warlungka. Yangka yapa kalalu yanurnu yakajirri-parnta manu yarlakurlu, tarnjarrparni kangu kalalu panunyayirni, yakajirriji wirnti kalalu pakarnu yamangkarlu marntarlarla, kalarnalu warlu
yarrpurnu yirrakurruku, yarla kalalu nganpa yungu murntu, kalalu
purraja, murntu manu tarri kalalu kangurnu, yarla wiyi kalarnalu ngarnu ngula-jangka yirrakurrulku.  Lunja kangurnu kalalu yurapiti,
janganpa manu mumurturlu purdayi ngirnti parnta, yurapiti
ngirnti murulku-jala kala wirlarni, yali patunya kalalu wakurrumu 
manu ngulya jinta kari-ngulya jinta kari.

12.  Jajalangu-jarrarlu kalalu pakarnu wirdamirri-kari-wirdamirri-kari kalalu jana jarngku-
jarngku yungu jurdaljaku. Yangka ngamardi yarla ngulaju kalalu
ngirirrpunjarla parripungu, mungalyurrulku kalarnalu yakarra-
pardija manu kalarnalu ngarnu yarla.  Purlka-purlkarlu manu wurlkumunu-wurlkumunurlu kalalu parripakarnu kurdujukurra 
parrajakurra yarlaju ngirirrpa-ngirirrpa karntipirdinypa yurrpurlu
kurdunya kalarnalu ngarnu parripinjawangu, kalalu wirlimpangi pirdinypa parripakarnu ngulanya kalalu nganu.  Nyarrpajarrirlipa
kuyukuju, yanirlipa yurapitiki purda nyampurlupa karlumparrarnu yani yulpayi kari-wana kalarnalu yanu Parrkaparrka wana manu-lparnalu nyinaja Parrkaparrkarla yamangkaju ngulangurlulparnalu pakarnu yurapitiji, yalumpurlajuku kalarnalu nyinaja ngula-jangka
nyampukurralkurnalu kurlurlu warnu kurrralku japikari-kirra
tardanu, kalarnalu tarnnga nyinaja ngula warnu Warlawurrurlalku 
kalarnalu nyinaja tarnnga, Karlanjirrirlalku kalarnalu yurapiti 
pakarnu ngula-jangka kurlarralkurnalu yanu Wilypatiparnta-kurra,
yarlalparnalu karlaja Wilypatiparntarla, yarla kalalu karlaja karlarra purda Marliyarrawarnu-wana. Karlunturrngariji-wana
ngulya-ngulyarla kalarnalu pakarnu yurapiti, ngula-jangkarnalu yanu Kajuru kurra manurnalu ngunaja mungalyurrulkurnalu yanu
wirlinyiji Ngarntajariwarnu kurru, ngulangkalku kalarnalu karlaja
yarlaju.

13.  Yanurlu karlarra, jajawangu warnangku pajurnu, kujajuku
lparnalu yaninjayanu kurlarra purda japingirli Wirliyajarrayi-
ngirli, kalalu kangurnu ngurra-kurraju, jajawangu patu ngula-jana walypalirli muku luwarnu ngularrarlu kalalu nyirnirri kangurnu, Japanangkarlu, Japaljarrirli manu Japangardirli kalalu lunja yirrarnu kala ngar juku palangurlu kurlardarlu parnturnu marlu Jampijinparlu manu Japanangkarlu kalalu parnturnu marlu, ngula kalalu kangurnu ngurra-kurra, ngunajalkulparnalu mungalyurru karnalu yakarra pardija marlu kalarnalu ngarnu.  Yarda yanu kalalu mungalyurru marluku purdaju karlarrarlu yanu yali yangkalparla yirntarturla nyinajalparlurla ngajirnngkirlangu Jinnypangkanya yirntartujulpa karrija kalalu parnturnu yankirriji, yankirri pala parnturnu, mirntangalirli kalalu  
parnturnu ngapakurra.

14.  Yarnkajarrarna jinta karrkamirrrarna nyanungu Kajuru-ngurlu karlarra Wurlumpurrungariji ngirli kakarrumparralpalu karlaja kurrkungkarlu yamangkarlu ngapajulpajana ngilngil karrija. Ngajuku palangurlu Japanangkarlu pajurnu yalumpuju Napurrula jarrarda panu. Karrkamirrarna wardapirna pakarnurra manu lungkardarna yanurrarna yapa kurlangu ngapa kuja pajana karrija yamangka, yapa nyanungurlu yarlalpalu karlaja, wardapiki kuna manu purraja wardapi manu lungkarda yamangkarlu, ngaparna ngarnu nyanungu-patukurlangu mardungka ngulalu nyanu yirrarnu nyangulparnajanarla "kari lawajuku janarla"  
nyinajalparna jinta panukurnajana junta yanu, ngantarnajana pirdangirli wana yanu, jajalpa karrkajarni nyinajalparna "kari jinta kaju nyina wiyarrpa kurdu nyangurlarnu nyampuju" lungkarda-lparna ngarnu wardapilpa jarnkaja, nyampu kalu tarnjarri-tarnjarri wapami wardapikirli manu yarlakurlu ngamarlangujarra Napaljarri manu Napurrula.

15.  Nyinajalparnalu kangurnu-kangurnurluyarlaju nyirnirri kangurnu, kilyirrparna jana yarrpurnu, ngamingka-
jukulparna jana manu yarlaju nganyu-nganyurlu ngantalparna purraja mardi, ngamarna kilyirrparla yarnunjukurlu, yanurnu yanurnu ngarilpalu yapaju nyirnirrikarrikarra-nyirnirrikarra
ngapalpalu ngarnu  "ngana jarra pala nyampuju yanurnu kurdu,"
jinta nganta yanurnu, yalikijiki jana panuku jurnta yanurnu, jurnta
jana parnkajarni yurlkajirrikiji, yinga nyanu jinta kari wurru 
yajakarlarni yurlkajirri, yanurnurna jinta.  "Purrajalpalu yarlaju 
tarnjarrpurraja murntu kardaji, kilyirrpaju ngarilpalu luntulyu-
yarrpurninjayanu kujakuju warlujulpalu nyanu yarnunjukuku yangka karlanja-warnuku purranjarniki wirlinyijangkarlu. Wardapirna manu warlujangka, ngulayijalalpalu jurlyupungurnu warlukurra wardapi manu yarlalpalu jintangkaju kilyirrparlaju purraja ngulalpalu kuyu kangurnu-kangurnu wawirri manu yankirri, kanpirlangulpalu ngarnu, yanilkirlipa yalirnajana wardapi yungu ngajurna kartiji ngarnu kakarda manu ngirntirna jana yungu ngarnulpalu  "yarujurlurlu purraya yingarlipa yani wurajilki, wurra nganpa jarnka yarnujukuku karlanja warnuku" yapakarirlilpalu manu kamparru warnurlu payikirralpalu kujurnu, yapakarirlilpalu yajarri yungurra murntuju yarnunjukurlu,ngajulparnaju karlirri mardarnurra wijingki ngulalparna manu ngamikari-ngamikari
ngulanyalparna purraja, wardapilpalu ngarnu, yarlalpalu ngarnu 
pirda parntalku-rlipa yani wurajilki yanurralparnalu, karrkamirra  
ngurrakurraju  yangka waja ngula karlipa ruurturla turlkurr-
parnka ngulanganya parnalu jala wapaja kalarnalu yarlakurraju 
ngula-jangkaju rdakulrdakul, kalalu ngari nyirnirri-yirrarnu, ngaju
kalarna japarayijala wapaja-yanurnu.

16.  Nyirnirri yirrarnu kalalu, mata nganta kalalu nyinaja "ngana kurlangu kalu ngarni jira waja kanpi, nganangku nyarra yungu, kala parnturnunujunu papangku"  ngarnu ngantarna kanpirna pajurnu wita yirlara walilparna ngarnu "kari ngurrju, ngurrju nyayi kuyu yangka jurrkuja kalu ngarnipanungkuja" ngarilpalu ngarnu, yarlalpalu jana yungu, kuyulpalu jana yungu, ngula-jukulpalu nyanu yungu warntarriji, yakajirri kalalu nyanu yungu, jalanguju karlipa nyina purdujurrulku, kalalu
wirntarri-wirntarri ngarnu kuyuju, kalalu nyanu jajarnu, kalarnalu
payijarrija ngunanjunu kalarnalu jardajarrija kalalu wangkaja
"jukurraju karlipa pardimirra Jinypa-kurra karlarra purda yarlaku karlanjaku, karlarra purdarlu manu kakarra purdarlu yungu maarly-karla,"  yanulpa yakarra pardinjarla, kalalu pardija,
"tarlpu yungkalu, ngapalu juru-jurupungka kurdu-kurdukuljana"
kalarnalu kanardi jarrija marnangkarra-pardu-wana yangka wita 
wana karlumparranya ruurtju ka nguna, karrumparranya kalarnalu
jala wapaja, Jinypakurrarnalu yanurra ngulangkarnalu nyinajarra
ngurra jirramaku, yarlaju ngari kakarrapurda kalarnalu karlaja
Jinypangkaju, karlarrapurda manu kakarrapurda ngarilpalu karlaja ngarntu ngula-jangka kangurnu-kangurnu ngunajalparnalu,
ngula-jangka mungalyurrurnalu yakarra pardija yarnkaja kurlarra nganayi kirra wiyi kulkurru Nartinparlarnalu ngunajarra jingijingi karijiki ngurramiparla ngula-jangkarnalu yanu Lirlparirlalku yangka-lparnalu nyinaja karlumparrarnu ngulakurrarnalu yanurra, Tirriji kakarranya kala kulkurrujarra karlarralparnalu nyinaja kirringkalparnalu yalirla nyinaja warririlki yarlakuju yirrarnurnalu, karlumparrarnulpalu kuja karlaja, yangkaju karlipa parnka karlumparranya yatuju-pirdinypa kalarnalu karlaja warriri yalumpujuku kalalu karlaja yali karlumpayi kujaka pawala ngunami ngula wana karlumparra, kurlarra-nyarrarnu kalalu karlaja Lirlparingirli, kakarrapurdanya yungkaparrija kalalu karlaja kujaka winilki parajarni ngulaka ruurtu ngunamirni
karlumparrarnu, kalalu karlaja yarlaju ngamana manu mardi,
tarnngalku kalarnalu nyinaja Lirlparirlajuku.

17.  Ngula-jangkarnalu karlarra purdalkurnalu pardija yanurnalu Patirlirrikirralku, Patirlirrirlalkurnalu yarda nyinaja tarnngajuku yarlajulparnalu karlaja, jurlardanya, yurapitinya, yinalinginya juntuwarnuja, ngari-lparnalu ngarnu yinalingi, yurapitiju, janganpaju kalalu yarla ngulapururlu panukarirli.  Nyinaja Patirlirrirla jintangka wiyi ngulanyanungu Tipirnpa-Patirlirri jukuju wiri ka nguna ngulawarnuju nyinaja "yanirlipa yatijarralku pina pardimirra, kalarnalu yanu nganayi kirra Maliki Bore, Ngaralinpa kurra kalarnalu yanurnu ngulya kurra karlumparrarnu ngula-jangka kalarnalu yanurnu Yarluwuraji, Yarluwurajirla warringi wangurlu tardapungu, Wangarlarajirlaju ka nguna Jangala pardu, ngula-jangka Mimirripariji kirra kalarnalu yanurnu ngula-jangkarnalu nyinaja, yarlaju kalalu warriri nyayirni karlaja ngamarnaju,nganimparnalu wirijarrija ngulangkajuku yarlangkaju, yakajirrirla, ngayakirla ngulangkarnalu wirijarrija puju nganarra wirimanulnganpa, ngula-jangkarnalu nyinaja Murrmurrparijirla ngula-jangkarnalu yanu Parntinjakurra karlarra,ngurra jirramaku Parntinjarla ngarirnalu nyinaja, ngula-jangkalparnalu nyinaja Parntinjarla yarla karrakarra yakajirrirla yilparnalu warru wapaja yangka jinta ngurlu jurrkungurlu nyampungurlu.

18.  Ngula-jangka yanurnalu Milpawita kurra warriri kirra nyinaja ngulangka, ngurra jirramaku Milpawitangka ngulawarnulparnalu yanurnu, Mirntirlalku-lparnalu nyinaja kalarnalu yarla karlaja, yakajirri manyurna ngulawarnuju Yarnajarnimirri-kirra, Yarnajarnimirrirla ngulya-ngulyarla kalarnalu wapaja jurrkukari-jurrkukari yalirlarnalu wirijarrija 
yalirlalnganpa palkapalkamanu ngula-jangka kalarnalu yanu Pirlimanu, Pirlimanurlalku nyinajalparnalu tarnnga ngapangkulku
nganpa yarlurnu Pirlimanurla  "nyarrpa jarrirlipa wardiji wangurla
nyarrpara kurrarlipa yani wardiji-parnta kurra, nyampu karlipa
yanu kakarrara Pukajarrayi kirra" yalirlalku nganpa tarnnga warntija Pukajarrayirlalku watardi manu nganpa tarnnga ngapangka.

19.  Nyinajalparnalu pirrarulpalu ngurlu jala manu yulpayi-
kirraju Yanginjikirra kanamparni waja kalalu pakarnu pirlarlalku
ngulawarnu yapirli wangurluju yajarnu nyanungurluju "yanirli
yanirli, yi nyina karna ngajuju" pina yanurna ngajuju  "nyiya ngurlu
kanpaju jurnta jupu karri, yi jinta karna yirrarujarri, kanpa yangarlu jarralpalu yarntarla wiyarrpa kajikalungalpa yapangku
pakarni, jinta karna yirrarujarri pina karna yani ngajuju yapa
wangurla"  ngaju wiyirna pina yanu, yapirli wangulku pina yanurraju yapa panu kurra ngayirna pina yanu yirrarujarrijalpalijarra yangarlujarra ngant yingarlijarra yarntarlarni yulpayi kirra, ngapangkulpa nganpa yarlurnu nganjujulparnalu ngarnturnu marna milpingki kala kartanjapungu, kalarna-nyanu jarlpikari ngarnturnu kala kartanja milpingki yalinya kalarnalu nyinaja ngapakujaku wiringki nganpa yarlurnu ngapangku "karika ngalpa watardi mani 
ngapangku."

20.  Ngula-jangka yanurna nganayikirrarlupa Majardi kirra,
Majardirlalparnalu nyinaja ngula-jangkarnalu yanu yatijarrapurda
yijala Minjingi-Minjingi kujalparnalu warru wapaja  "yuwayi, yarla
ngkalku kankarlarni puturlurla ngantarlipa nyinami ngapa kujaku
yarla pirdi karlajalpalu MinjingiMinjingirla "yi warririlki yulpayiji
kari ngalpa wartardi manu ngapangku warrikirdikirdi yingarlipa
yalirlajuku pilya nyinakarla," MinjingiMinjingirlarnalu nyinaja 
ngula-jangka kirringkalparnalu nyinaja yirdija watarlulpa ngunaja
juwampi wita wangu, nyinaja yakajirri kalarnalu pajurnu, yarla 
karlaja karlarra purda ngarnu ngula-juku "ya, pinarlipa yani yurapiti parnta kurra" pina yanurnalu yatuju warna kurralku jurrkukurrayi jala ngawarra warnukurra, ngawarralkulpa parnkaja wirliya-wirliyalku, yalijiki nganpa ngapangkuju yarlurnu Milpawitarla, Pirlimanurla, Pukajarrayirlalku nganpa wiringkiji yarlurnu  "ngawarralku ngarntaka parnka jurnta nyinarliparla pirnti-pirnti wiyi ngawarrakuju, yulpayiji kuku ngawarrawiyi parnka, murnma ka parnka ngawarraju yilparnalu karlumparrarnu nyinaja kalarnalu jala ngarnu ngapaju karlumparrarnurlu yangka julyarra-juylarraparlu.

21.  Parrkaparrkarla karlumparrarnu kalarnalu nyinaja ngulangkanya pirlinipirlinirla nyinaja yurapitikirnalu jartijarrija pakarninjaku, ngulawarnuju nyinanjaku yarlakuju yatijarra purda kujala pina karlaja, kalarnalurla yirrarujarrija Lirlparirla kalarnalu nyinaja ngurrju yirraru-wangu, yirrarulku kalarnalu pinarni yanu, pina pina yanurnu yangkakurra jurrkukurra nyinajal
parnalu, pina yanurnu karlumparrarnukurra nyampukurralku murdulpakurra, ngula-jangkalkulparnalu nyinaja, yangkangkayijala
lparnalu yurapiti pina wakurrumu-manu yirraru warnurlu yarlaju kalarnalu karlaja karlumparrarnu purdurlu kujaka kawulkawul nyina, yaliwiyinya kalalu karlaja warriri-katuju, ngula puru kalalu 
karlanjarra parnkaja yaliwana-yijala jurrku wana yali wanarnalu 
yanurnu, kalalu jala karlaja nyanungurluju.

22.   Nyampu Warlawurrurla nyampungurlunya kalarnalu nyinaja,pinarni yanu, tarnngalku-lparnalu nyinaja nyampurla Wirliyajarrayirla,ngula-jangkaju-lparnalu nyinaja tarnnga, ngula-jangkalparnalu yatijarra purda pardija tarnngayijala, ngulawarnulparnalu pina warrikirdi-kirdi wapaja nyampu kurrayijala, nyampungurlujulparnalu jakati-jakati
wapaja nganayi pinki wana kalarnalu wapajurnurra Mud Hut {Minapungu},ngularrarla kalarnalu jakati-jakati nyinaja nyampungurlujuku, Kurntukurnturla kalarnalu ngularrarla wurramanji-wurramanji wapaja nyampungurlu jintangurlu,
kalarnalu pina yanurnu, kalarnalu yanu yulyurrpu kalanganpa yarlurnu yatujumparra, kalalparnalu nyinaja walypalilki nganpa tipija nyampurlaju, nyampurlajuku nganimpakuju kalarnalu pina yanurnu, kardiyalku tipijarni Wickham nyampukurrajuku,
miyilkilpalu manu jarnpa-jarnparlu kalalujana pakarnu Wickham-rli.      


Wirliyajarrayi-ngirli-rnalu yanu wirlinyi Patirlirri-kirra manu-rnalu-jana kangu muturna-muturna manu purlka jinta Jungarrayi nguru yali-wardingki, Jangala jinta manu Japaljarri kardiya jinta-wijala.  Ngulaju-rnalu-jana kangu Nungarrayi-patu murntu-pala, Nangala jinta, Nampijinpa-patu rdaka-pala manu Napaljarri-patu wirrkardu.  Ngula-rnalu yanu wirlinyi, ngulaju-rnalu-jana kangu kardiya-patu-rlangu, yirdi-patuju Stella, Debbie manu Fred.    

Yarnkajarra-rnalu nyampu-ngurlu Patirlirri-kirra, ngula kulkurru luwarnu wardilyka jirrama Jangalarlu.  Ngulajangka-rnalu yukajarra Rabbit bore-kurra ngula ka karrimi ngapa rdaka-jarra-piya-kurlu manu-rnalu ngarnu ngapa ngurrju-nyayirni yalirlaju.

Ngulajangka-rnalu yarda yarnkajarra Patirlirri mulju-kurralku manu-lparnalu jiti-jitija Patirlirri japingka.  Ngangu-lparnalu Patirlirri mulju manu-lpalu-nganpa yimi ngarrurnu jukurrpa kuja kalalu nyinaja yapa-patu nyurruwiyi-warnu.  

Ngulajangka-rnalu yanu kujaka Japaljarri Kirntangi nyina jukurrpa, kuja mata-jarrija manu milkari-jarrija.  Ngula Japaljarri jinta-karirli yunparnu Jarra-jarra-wardingkirli, kujarla ngapa-wiyi jurnta maju-manu.

Manu yalirla kujalparnalu karrija, yardalpalu-nganpa ngarrurnu jukurrpa kuja kala-pala nyinaja Japaljarri Kirntangi-jarra yarlpurru-rlangu.

Japaljarri Jarrajarra-wardingkirli kalarla jurnta wuruly-yirrarnu ngapaju Patirlirri-wardingki-kijaku.  Kuja kala-pala nyinaja ngurra jinta.  Patirlirriji ka nguru ngurrju-nyayirni karrimi karrawari-karrawari kulkurru-jarra manu jurntungka warrikirdi-kirdirla manu ngulangka kalalu kardiya-rlangu nyinaja kamurlu-kurlu nyurruwiyiji.

Ngulajangka-rnalu pina yarnkajarni Wirliyajarrayi-kirra, ngula-rnalu kulkurru jupu-karrija karlarla ngarninjaku-ngarnti.  Ngulalu purraja wardilyka-jarra, Jungarrayirli, Jangalarlu manu Japaljarri kardiyarlu. Ngarnu-rnalu panungku-juku wardilyka-jarraju kuyu manu ngarninjarla-rnalu yarda yarnkajarni nyampu-kurra manu-rnalu yukajarni mungangkalku, ngula-rnalu matalku muku jarda-jarrija.

Ngulajuku.


Juujiyirla  yapa-patulu yanu Patirlirri-kirra.  Kangulu-jana muturna-muturnarlu manu Jungarrayirli.  Kamparruju nyangulu ngapa-wiyi nyurruwiyi-warnu kujalu yirrarnu kardiyarlu.

Ngulajangkaju, Jungarrayirli-jana yimi-ngarrurnu kuja kalalu wapaja nyurruwiyi nyurrara-nyanurla.

Ngulajangkaju, yarnkajarralu karlarra-purda Patirlirri-kirra.  Ngulalu kulkurru jitija,  Jungarrayirli-jana ngarrurnu ngatijirri-pakarnu-kurlu kujalpalu ngatijirri kurraly-ngunaja wajirrki-piya.

Ngulajangkaju warrkarnulu mutukayirla.  Yarnkajarralu karlarra-purda Patirlirri-kirra.  Ngulajangkaju, yanurralu mulju-kurra.  Ngulalurla palka-jarrija murnma-warnu-patu manulpalurla wangkaja muljuku yapa-patu manu kirda-patulpalu wirntija muljungkajuku.  Kurdungurlu- patulpalu-jana wirntija yitipi-jarra.

Ngulajangkaju, yimi-ngarrurnulpalu-jana nyarrpa kujalu wiri-jarrija Patirlirrirla manu kuja kalalu wapaja wita-wita-wiyi Nampijinpa-warnu manu  Napaljarri-warnu. 

Ngulajangkaju yanulu kurlirra-purda ngula-jana kangu Jungarrayirli manu-jana milki-yirrarnu  Japaljarri kirntangi-kirli  kujalpa nyinaja karlarra-purda manu milkari-jarrija ngula maju-manu Japaljarrirli Jarrajarra-wardingkirli.  Manulparla Jungarrayi wangkaja kirntangiki manulpalurla parla kujurnu wangkanja-karrarlu. 

Ngulajangkajulu pina yanurnu nyampu-kurra Wirliyajarrayi-kirra mungangka.

Patirlirriji nguru kajana nguna Japaljarriki, Napaljarriki manu Jungarrayiki, Nungarrayiki manu kurdungurlu-patu kalu nyinami Nampijinpa yali-wardingki Nungarrayi-kirlangu.

Patirlirriji ka karrimi jurntu-parnta manu mujunyku panu ka nyina jurntungka.  Manu nguru yalirliji kulalpangku kuyu yungkarla yapa- karikiji manu nguru-warlaljaku-mipa kajana yinyi kuja kalurla wangka.  Patirlirri mulju ngulaju wirringka ka karrimi manu rdaku wirilpa karrija ngulaju yapa panu kalalu nyinaja ngulalu Wirliyajarrayi-kirra muku yanurnu tarnngalku-juku.

Jalangu-jalangu, Japaljarri manu Jungarrayi-pala wangkaja Patirlirrirlaju ngulaju kapulu yirrarni yuwarli-patu kalkurnu wilingkaju jurntu-parntarla.



Nyarrpararla Yurntumuju?  Yurntumuju ka karrimi yatijarra
karlarra YalijiPiringi-ngirli, kulkurrujarra ngurra wiri.  Yapa
panu kalu nyina Warlpiriji.  Ngajurna Warlpiri,
Yurntumu-wardingki.

Kuyuju karnalu pinjarla ngarni wirlinyirlaju: yankirri, marlu,
ngaya, wardilyka, lungkarda, warrarna, wardapi, jurlpu, warna,
pulalypa. Kala miyiji ngulaju kalu mani ngurlupardu marnajangka
kalu wantimi walya-kurra manu watiyajangka.  Ngulajangka kalu
luwarnijiki manu yurrparnijiki pirlingkaju.  Yirdiji ngurluju
wakati, yukarrija, manja, ngarlkirdi, yurlumpuru, wakirlpirri.
Ngulaju karlipa karlami walyangka wirringka manu jiljangka yarla,
ngarlajiyi, janmarda.  Kala pama karlipa pakarni watiyarla
ngulaju jurlarda.  Yarturarla manu ngapirirla karlipa pajirni
ngarlkirdiji.  Yunkaranyi karlipa karlami ngulaju walyangka.
Kala jalanguju yapaju wapajuku kalu wirlinyiji kuyuku-purdaju
manu miyiki-purdaju.

Yapa kalu nyina jinta yimiji, kalu wangkami Warlpiri.  Warlpiri
kuja kalu wangka ngulaju kalu-jana jirrama yirdiji ngarrirni:
Warrmarla manu Warnayaka - Warrmarla kuja kalu nyina ngulaju
pirli-wardingki manu Warnayaka ngulaju yangka marnangkarrarla
manu jiljangka kalu nyina.

Ngurrju ka karrimi ngalyarrpakurlu, pirlikirli, karrukurlu,
watiyakurlu manu wirrikirli.  Mulju ka ngunanjayani wurnturukari
wurnturukari yalumpujuku marna-puru ka nguna walyangka.  Kala
warnirri ngulaju pirlingka ka nguna.  Ngulaju yirdijarla kalu
nguna mulju manu warnirri: Mirijarra, Wakulpu, Yakurrukaji,
Yurntumulyu manu panukari.  Ngapa kujaka wantimi wiri ngulajangka
mipaka nguna warnirrirla.  Kala ngapa-wangurla ngulaju karlalu
yapaju warru-kirdikirdi wapaja muljukari muljukari manu
warnirrikari wanirrikari.  Kujarlujukulu-jana wiri-manu kurdu-
kurduju.  Jalangu kalu wapajaku yapaju manu kalu pina yani ngurra
walya warlalja-kurra.  Yalirla kujalu wapanjarla wiri-jarrija.
Pina kulpajalu yungulu nyina tarnngalku.  Pina yungulu-jana
walyaju kardiyarlu.

Nyampurla yirdiji kalu nyina yapaju ngulaju:


 Napaljarri Nakamarra

 Japaljarri Jakamarra


 Napurrurla Napanangka

 Jupurrurla Japanangka


 Napangardi Nampijinpa

 Japangardi Jampijinpa


 Nangala Nungarrayi

 Jangala Jungarrayi

J-jikirli ngulaju wati-kirlangu yirdi kala karnta ngulaju N-kirli
kalu-nyanu ngarrirni.  Napaljarri kajinpa ngarrirni ngulaju
karnta; Japaljarri kajinpa ngarrirni ngulaju wati, Jakamarra wati
manu Nakamarra karnta, Jangala wati manu Nangala karnta. Yapangku
panungku kalu-nyanu mardarni kuja piya jintaju yirdi.Nyampu-patu
yapa yirdikirli ngulaju kalu-nyanu nyina warlalja.

Kuja piya ngajurna Napaljarri manu ngajunyangu ngatinyanuju
Nangala manu jajinyanuju Jungarrayi kala ngaju parnta ngulaju
Jakamarra manu ngajarra-nyangu kurduju, kaji nyina wirriya
ngulaju Jupurrurla kala kaji nyina kamina ngulaju Napurrurla.
Kala ngajunyangu yurntalpa ngulaju ka mani Japanangkarlu manu
ngajunyangu kajangku ka mani Napanangka, Japanangkaku-purdangka.
Nyampurraju ngulaju ngajunyangu warlalja-patu.

Nyampuju jukurrpa kamparrujukulpa ngunaja nyurruwarnu-patu manu
yapangkulpalu mardarnu walyajarrarlu.

Nyampurla Yurntumurla ngulajulpalu nyinaja marlu mipa kulalpalu
yapaju nyinaja lawa.  Kalalu jingijingi yanu ngurra
ngurrju-kurra.  Karlalu yanu Wakulpu-kurra manu ngurrakari-kirra
ngunanjaku.  Ngulajangka, kardiyalkulu yanurnu nyampu-kurraju.
Ngulalu puwu manu yuwarli nyampurlaju nganturnu. Kulalu-jana yapa
payurnu lawa ngayirli, wapalkulu panturnu.  Ngulajangka
yapajulpalu purdanyanjarlalku yanu-yanurnu ngapa-kurralku.
Yapajulpalu yanurnu lani-karra kujalpalu nyinaja yuurrkurla.
Panukari yapa Warlpirilpalu nyinaja Pukulyurla yali yatijarra,
Yanmajirri-kirlangurla walyangka. Warlpiri manu Yanmajirri kalu
nyina jintangka kuruwarriji, jukurrpa manu nguru.  Yalirla,
Pukulyurla, kardiyarlulu-jana panu yapaju luwarnu muku
nyurruwiyi.

Yirdi ka karri ngulaju Yurntumulyu kujalpa nyinaja karnta
jukurrpa. Jalangu panungku yapangku kalu ngarrirni "Yurntumu".
Kala Yurntumuju ngulaju yali, kakarrara, kuja karlipa pirli-wana
warru yanirra yuwarrarla YalijiPiringi-kirra. Nyampuju yirdi ka
nguna Yakurrukaji kuja kalu yuwarli karri, muljukurlurla.
Nyampuju walya ka nguna ngula karlipa nyina. Yurntumu-wardingki
kalu nyina tarnngajuku, kalu kurduwarnupatulku wirijarrinjayani
ngula kapijana walyaju nguna nyanungulku.

Nyampuju walyaju Yunkaranyi jukurrpa kajana nguna Napanangka manu
Japanangkaku, Napangardi manu Japangardiki, Napaljarri manu
Japaljarriki, Nungarrayi manu Jungarrayiki.  Kuja yanurnu
kanunjumparra Pupanyi-ngirli; ngula wilypi-pardija Yurntumurla
kakarrara WariyiWariyirla kalkurnu, yunkuranyiji.  Ngulajangka
kalu panukarilki nguna kuruwarriji, ngapa, warna, janganpa,
marlu, ngatijirri, yarla, ngarlajiyi, wardapi manu panukari.
Nyampuju ka nguna walyajarra-kurlangu manu manyu-wangu.
Nyarrparlulu rdirri-yungu?

Yamparruju kurdu-ngurlu.  Yapa paturlulpalu-jana ngarrurnu kurdu-
kurduku, jukurrpaju, walyangka manu pipangka kujalpalu-jana
nyurruwarnu paturlu ngarrurnu yupujurla, walyangka, palkangka
manu pirlingka.  Kujarlujukulu-jana pina-manu watingki manu
karntangku kurdu-kurduju.  Ngulajangka kalu-jana pina yinyi
nyampurlalku kuja kalu nyina kuurlurla, kardiya-kurlangurla.
Yungulu mardarni manu manngunyanyi.  Yungulu pina-jarrimi jirrama
kuruwarriji - kardiya-kurlangu manu yapa-kurlangu. Ngula yungulu
nyanyi yalumpu kuruwarri, junga jukurrpa, kuja kalu yirripura
walyangka, pirlingka manu kurdijirla, kutururla, pikirrirla manu
panukarirla.  Purlka-patu manu karnta-paturlu wangkaja
yungulu-jana kuja piya pina-yirrarni manu wangkaja yungulu
yirrarni kuruwarri tuwangka.  Yapangkulpalu nyangu punku yirdi
tuwangka.  Ngulajangka,nyanungu jarrinjarlalu kuruwarrilkili
kujurnu tuwangka.  Ngana-pinkirli miirn-nyinaja?

Purlka-patu kujalu miirn-nyinaja kuurlurla.  Japaljarrijarrarlu,
Jupurrurlajarrarlu, Jungarrayirlili kuruwarriji yirrarnu.
Ngurrju ka nguna kuja piyaju yungulu nyanyi yapakarirli manu
kurduwarnu-paturlu.

Jupurrurla kuja miirn-nyinaja pitiyawurla, ngulaju ngurrju-manu
nyampurla kuruwarrikirli kuurlurla. Yapa panungku yungulu nyanyi.
Jirramakariji, ngulaju Jungarrayi manu Napanangkarlupala-jana
yardajirri-mardarnu manu ngulapala-jana wangkanja-kurra jukurrpa
manu tayipirla.  Ngulapala yimikari-kirralku yirrarnu
Yinkiliji-kirralku.

Nyampu jukurrpa ngulaju kalu nguna pukungka nyampurla manu junga.
Ngana-pinkirli miirn-nyinaja kuruwarrirla?

Paddy Simms Japaljarri, Paddy Stewart Japaljarri, Larry Spencer
Jungarrayi, Paddy Nelson Jupurrurla, Roy Curtis Jupurrurla manu
panukari-langurlu miirn-nyinaja kurduwarnu-patu.

Nyampurla kalu nyina yurruju jirrama: kirda manu kurdungurlu.
Kirda kuja kalu nyina ngulaju nyanungunyangu kuruwarriki manu
walyaku ngula kurdungurlu kalu-jana kardu-mani nyampu
kuruwarriji. Kala kirda ngulaju ka nyina wurulpa, kulalparla
wangkayarla kurdungurlukuju.

Nyampurla yirdiji yurruju jirramaku:


 Napaljarri Napangardi

 Japaljarri Japangardi


 Nungarrayi Napanangka

 Jungarrayi Japanangka


 manu nyampu:

 Nakamarra Nampijinpa

 Jakamarra Jampijinpa


 Napurrurla Nangala

 Jupurrurla Jangala

Nyanungunyanguku jukurrpaku kirda kaji nyina ngulaju kurdungurlu
jintakari yurrujurla kapili-jana miirn-nyinami.

Panukari kuruwarriji kajana nguna ngulaju jinta yurrujuku,
Japaljarriki manu Jungarrayiki.  Kala yalumpujarrakari ngulaju
jintakari kirdaku, yankirri manu kararrpa jukurrpa (26),
Jampijinpaku manu Jangalaku.  Jupurrurlarlu kirdangku kujurnu
nyampuju kuruwarrijarra.Nyanungu kurdungurlurla miirn-nyinaja
marlujarrarla (27).

Kala warlawurruku (16) kujapalarla Jupurrurlajarra miirn-nyinaja
kurdungurlujarra Japaljarrijarra-wana.  Kujarlujuku kalu-nyanu
yardajirri-mardarni.  Nyampu piyajulpalu nyinaja nyurruwiyiji
jukurrpaju manu jalanguju kujajuku ka karrimi.



    Nyampu Kirrirdi.  Kirrirdi yali.  Nyampu kalu watiya
karrimi.  Nyampunya Kirrirdiji -- tuwangka.  Kirrirdi
yapakurlangu.  Nyarrparaku ngurraraju nyampuku?  Jungarrayiki.

    Nyampurlalu yanu, nyampu karlumparralu yanu.  Mulju wita ka
karri karlarra.  Nyinajalpalu ngurrangka yalumpurlajuku --
nyanungu yaparranji.  Malulu.  Yawirrulypirdi yirdiji.
Yananyarralu, yananyarralu Kirrirdiji.  Kirrirdirlalpalu
lukartardi panturnu.  Manyu-karrijalpalu yalumpurla --
lukartardilpalu panturnu.  Panturnulu, lukartardi yangka
wirinyayirni.  Witwitawangu.  Wirinyayirni.  Kurlardalpalu
manurnu wita-witarlu wurninininypardu.  Wiri wajalpalu kanjayanu.
Yawurrulypirdi karna wangka.  Kutungurluwangulpalu kangurnu,
pinkangurlu.  Yananyarralu, ngunajalu, ngunajalu.  Panturnulu.
Karrijalu---u.  Manyu-karrijalu, manyu-karrijalu, manyu-
karrijalu.

    Ngirntijala nyampuju.  Ngirntinyayirnijala.  Ngayilpanyanu
jururnu.

    Nganimpanyangu walya nyampuju warlalja.  Wapirrarlu yampija
-- wajawaja-manu nyurruwiyi -- purlka ngajukupalangurlu.
Warluwitawangurlu, Kaalymawanarlu.  Purlka
Warluwitawangujarrarlu.  Kaalymawanarlu.  Yampijalu walya.
Warringiyinyanurlulurla yungu.  Kajanyanurlulku kalu mardarni.
Kuja nyanungu palka-jarrija kuruwarrirla.  Yaparranjiji.  Nyampu
karla ngunami Jungarrayikilki.  Yungurnalurla nganimparlu jinta
walya yalumpuwardingkirlilki.  Japaljarrikipalanguku.  Jintangku
kanyanu mardarni.  Walya nyampujurnarla yungu.  Nyampu karnangku
ngarrirni jaarlparrarlu.  Ngari karnangku ngarrirni.
Nyampujulpanyanu ngirntijala jururnu.  Pupu.  Nyampurlalpanyanu
jururnu.  Nyampurlalpanyanu jururnurra.  Jururnulpanyanu
ngayirnijarrarlu -- lukartardipinkiwanarlu.  Walilpalu wankakurlu
parnkanjinanu -- nyampupurraju lukartardikirliuji.
Ngayilpalunyanu wangkajarra, "Ya!  Yantirnili manyuku kuja.
Manyu-karrimirlipa!  Lukartardilkirlipa pantirni.  Wankakurlu
witapardu witapardu nyampuju. Kuja."

    Nyampu Kirrirdi.  Karru.  Yangka yarlu kujaka karrinja-yani.
Ngurra nyanungu.  Jukurrpawarnunyayirnirna yirri-purami.
Wapirrakurlangu, ngajukupalangukurlangu.  Nyurruwiyirna wajawaja-
manu.  Nganimpa kajirnalu palimirra, ngulaju lawalku.  Kuruwarri
nyampukuju.  Jukurrpaku.  Jungarrayi karnarla nyinami jinta.
Walya yalumpukuju.

    Ngulajangkalu yanurra wapurnungkukurra kujakalu karrirmi,
ngulangkalu panturnu lukartardiyijala.  Panturnulu, panturnulu,
panturnulu -- yirdiyirla kakarrarni.  Panturnulu.  Ngulawarnulu
pardija tarnngajuku.  Tarnngalkulu yanu.  Jurnpukukurra
yinyakurra.  Jurnpuku ngapa -- mulju.

    Ngulajuku.




    Walanyampuju ngulaju watijarra nyampuju, yilpapala nyinaja.
Kalapala kuyu panturnu warlpangku, kalapala ngarnu.  Kuyu
kalapala ngarnuyi watijarrarlu pantirninjarla.

    Nyampuju pikirri, karli kalapala mardarnu.  Kalapalangu
ngunaja nyampurra -- ngari karli kalapalangu ngunaja -- kuturu.
Nyurrangka nyampurla kalapala nyinaja -- jukurrpa watijarra.
Kalapala nyinaja yurntardijarra.  Kuyu kalapala ngarnu marlu.
Kalapala yanu mungalyurru.  Pantirninjarla kalapala purranjarla
kulpajarni yijalyikirli.  Ngurra yangkakurra kalapala pinarni
yanu.

    Ngulajuku



    Nyampujulpapala nyinaja nyurruwiyi watijarra.  Yilpapalangu
ngurraju karrija.  Kurlarda, karlilpapalangu ngunaja:
pikirrirlangulpapalangu ngunaja.  Ngurralpapalangu karrija.
Nyampujarrakuju yilpapalangu ngurraju karrija.

    Kalapala yanu.  Kalapala marlurlangu, kuyurlangu
pantirninja-parnkaja.  Yijalyilki kalapala kulpajarni
yujukukurra.

    Nyampu kalapalangu karrija pirnki.  Nyampuju kalapala
nyinaja.  Kalapala nyinaja purlkajarrakula.  Purlkajarra.
Yangipalajarrawangu.  Yangka yurntardijarra kalapala nyinaja
marliyarrajarra.

    Nyampuju ngurra.  Ngurrangka kalapala nyinaja
yalumpurlajuku.  Nyampurraju kurlarda, wurrumpuru kalapalangu
karrija.  Ngurrajala nyampuju.  Nyampu ngurrayijala.
Nyampujarraju karlipinki, wirlkipinki kalapalangu ngunaja.
Kuturupinki kalapalangu karrija.  Nyiyakantikanti, watarripinki
ngayi kalapalangu ngunaja.  Nyampu yujuku kalapalangu karrija.

NGULA-JUKU


    Kulungku, kulungkulpalu ngurrju-manu.  Ngurrju-manulpalu,
jarnturnulpalu, karli.  Kunmarnu yalumpu kurrupurda.
Kurrupurdalpalu ngurrju-manu.  Jarnturnulpalu -- purlka-
purlkarlu.  Jukurrparlu.  Jukurrparlulpalu jarnturnu.
Jarnturnulpalunyanu jangkardu.  Nyampu karlarra,
nganimpanyangurla ngurrararla.  Wala-parrurnulpalu, jintawiyi,
kurrupurdakari, kirikiri yilpa yanu warru--u, yanurnu.

"Kari ngurrju.  Ngurrju waja yanurnu.  Wurduju.  Ngurrju."
Ngurrjulpa yanu warru.  Paarr-pardijalpa.  Kirikiri yilpa yanu
warru.  Yangkakurrajalalpa yanurnu jurrkukurra.  Kilyilpalu
kujurnu.  Jintakarilki.  Kurrupurdakari.  Kulkurruwanalku.
Kujajuku.  Yanulpa warru,  kulungkujala ngayilpalunyanu jangkardu
wala-parrurnu.

"Kapirna marda ngurrjungku luwarni ngurrjungku.  Ngurrju
marda.  Ngurrjungku kapirna luwarni.  Karinganta ngurrju."
Kirikirilpa yanurnu warru.  Yangka wajalu kardiyarlu wala-
parrurnu kurrupurda.  Ngulapiya.  Karli.  Yanurnulpa yangkakurra
ngurrakurra jurrkukurra.  Nyangulpalu purlkaparduwatirli.
Yinayinarlu, yinayinarlu.  Walkurrukurlurlulkulpalunyanu wajirli-
pungu -- kurlulumpayi kuja kurlirrapurdamipa.  Kurlirrapurda.
Luwarnulpalunyanu.  Ngurrararla jurrkungka.  Jukurrpa.
Kulungkulpalunyanu luwarnu.  Warlkurrukurlurlu,
kurrupurdakurlurlu.

Ngulajangkajulpalu warlkurruju milyingka yirrarnu.
Milyingka-milyingka-yirrarnulpalu.  Warnirri wiri ka nguna
yalirlaju.  Warnirri kalu ngunanja-yani panujarlu -- jungalku,
yijardulku.  Kujurnulkulpalu kurlirra yurturlukarikirralpalunyanu
jangkardu yilyaja kurrupurdaju.  Kurrupurdalunyanu jangkardu-
jarrija kunmarnujala malpa kalu panujala yirdiji karrimi.
Luwarnulpalunyanu.  Yanurnulpa yangkakurra jurrkukurra piki
witawangu ka karri ngurrju.  Ngurrjunyayirni.  Ngalyarrpa ka
karri nyanunguju Kankarlarra yirdi Yapakurlangu ngapa.  Yirdiji.
Kurrkampirlililki ka karri.  Luwarnu yingilpalunyanu.  Yijardulku
kalu karri palkalku.  Japangardirli, Japaljarrirlilpalunyanu
luwarnu.  Kujurnulpalu.  Ngayi kanganpa karri jungungka
jintangkajuku wiinywiinypalulku purlapurlalpalu nyinaja jukurrpa
-- jukurrpa nyanungu.  Ngulalpa parrkakurlu-jarrijalku.
Parrkakurlu kujakalu palkalku wapa yangka purlapurlarlangu.
Yanurnu.  Jarnturnulpalu kurrupurdayijala.  Kangurnulpalu.
Yuljulpalu pakarnu.  Kurrupurda yangka -- yilpalu jarnturnu.
Ngawu jarlu, jarlu yilpalu nyinaja --jukurrpajulpalu nyinaja --
panujarlu.  Panujarlulpalu nyinaja.  Kulungkulpalunyanu luwarnu.
Panuju yurturlupardukarilpalu nyinaja.  Nyinajalpalu.
Ngayilkilpalunyanu jatu-yungu.  Kurlirra kuja, kujakalu
pirlipardupatu parntarrimi.  Yitipikirra.  Ngulangkapalu
wantijalpa kurrupurdaju.  Jintawiyilpalu kujurnu.

"Karinganta ngurrju.  Ngurrju ka kuja yanirra."
Ngirangiralpa yanu kulparirnilpa-jarrija.

    "Ngurrju kuja."     Ngurrangka, pirlijala yalumpurlajuku ka
ngunalku.  Pamarrpa warnirri-Muljujala kalarnalu ngarrurnu.  Manu
karnalu ngarrirnijiki ngawu, jarlu.

    Kilyilpalu yitiwanakarirlilki kujurnu.

    "Karinganta ngurrju nyampu yananyarra -- jungarni."

    Jungarni yananyarra jukurrpa.  Jukurrpanyayirni.  Kula
nyiyarlangu.  Jukurrpanyayirni, kujarna yirrarnu ngajulurlu
warlalja.  Yangka yilpalu warlkurrupardu ngayi ngawu-ngawulpalu
walkinypajangka ngurrju-manu.  Ngulangkalpalu yangka kurrupurda
pakarnu.  Pakarnu, ngurrju-manulpalu.  Jintakari yanu kurrupurda.
Kurrupurda yanu.  Muljukarikirra yanu, wantija.  Muljukarilki ka
karri.  Wurnturulku yanu.  Yangka kujaka jungarni yani.
Pirrkirlangu.  Ngula.  Muljukarikirralku yanu.  Nguurdu,
wangirrkilpalu yanu wajirli-pungu.  Luwarnulpalunyanu --
kulungku.  Kulupardu ngayilpalunyanu luwarnu
yirnapardunjarnirrirli ngawurlu yinayinarlu.  Purlka-purlkarlu.
Yangipala-yangipalajukujalalpalu nyinaja.   Yangka
nyangulpalujana.

    "Kari wiyarrpalu luwarni."

Yilpalunyanu luwarnu.  Luwarninjarlalu yalumpujukulu muku
paarr-pardija.  Wiinywiinypa, purlapurla, nyiyanyirrinyirri.
Yalumpujuku.  Yangka kalu palkalku wapami.  Paarr-pardijalu muku;
manulu yukajarra muku.  Yalumpuju.  Yukajalu.  Purlapurla,
yimpardijinpa nyiyanyirrinyirri.   Wiinywiinyparlulpalunyanu
luwarnu -- kulungku.  Jawirdiki yalumpuwardingkirlijiki --
kujakajana karri wiinywiinyparlulpalunyanu luwarnu kulungku
jawirdiki yalumpuwardingkirlijiki kujakajana karri, kujalu muku
paarr-pardija yalumpurlaju.  Yukajalkulu.  Nyampurralu muku
parrkakurlu-jarrija.
Ngulajuku.

Nyampuju jukurrpa karnta muturna Warrpalypardu yilpa nyinaja
nyampu Kanajirla.  Ngulapurulpapala purlkapardujarra nyampuju
wapaja. Janganpakulpapalarla nyangu yalumpujuku
mungangkarluyijala.  Nyampu muturna ngulayijala wilypi-
pardinjarla yanu karlarra. Nyampupukayi wilypi-pardinjarla yanu.
Nyampu yananyarra karlarra. Yananyarra nyampu.  Nyampurla
parntarrijarra ruutu yangka kujaka yali parnkami Pikilyi
ruuturla.  Ngulangka parntarrijarra nyampurlaju ngurrangka.
Ngulapuru yangkalu warna-kirda kulpaja yatijarrapurda.

    Nyampuju ngurra.  Nyampuju jarlji.  Karrijalpapalangu
purlkajarraku.  Janganpakulpapalarla nyangu mungangarlu.
Yalumpujukulpapalarla warrurnu.  Nyampurla yangkaju muturna
parntarrijarra.  Ngamipinkilparla ngunaja.  Karlangurlangulparla
ngunaja. Turrirlangulparla ngunaja.  "Ngawu witawangu kapiji
paka-pungkarla."  Nyampungurlunya wilypi-pardija ngulyangurluju.
Nyampu karlarra yanurra.  Yali yananyarra.  Parntarrijarra
nyampurla.


Yimi ngarrirni karna, wardilyka yangka kujalpa nyinaja
Parirrirla, kujalpa yakajirri yurturlu yirrarnu -- miyi
yakajirri.  Warnirrilki ka karri Parirri.  Jangala,
Jampijinpalpalu nyinaja nyanungurla Parirrirla.  Manu nguru
nganimpanyangulku ka karri.  Ngajulku karna kanyi -- nguru
yaliji.

Yali kujalpa nyinaja Wardilyka, jukurrpa, yakajirrilpa
panturnu kapurdu Parirrirlarlu.  Panturnu, panturnu, panturnu,
milarninjarlalpa manu ngurrju -- miyi yakajirri.  Yankirrilpa
karrija Walangkamirirrirla.  Wardilykalpa nyinaja kakarrara.
Purlalalpa pungu nyanungurlu.  Yangka kujaka jukurrpawarnurla
nyanungurla waninja rularula-jarri.  Karlarralpa nyinaja
Yankirri.  Ngarliyikirlangukurralpalu yanu -- karlarrakurra.

Jintangurlukarilpalu karrija Yankirri karlarrapurda.
Jingijingilpalu yanu.

"Yawu yapa nganta kalu yalumpukula matirni!"  Lawalpa
nyanunguju wurulypa yukaja Wardilykaju -- yamangka.

"Kalakajulu kuja nyanyi.  Kalakajulu kuja jurnta mani
mangarri.  Mangarri kalakajulu jurnta mani ngajunyangu."  Lawalpa
wurulypa yirrarnu yakajirriji -- miyiji.  Rdakungka karlanjarla
muru-pungu -- walyangka.  Yirrarnulpa milyingka.  Ngulawarnuju,
kapurdulku manu -- jungkunypalpa manu -- linji.  Panturnulpa,
panturnulpa...  Kapurdukarilpa yirrarnu, kapurdukarilpa yirrarnu
panujarlunyayirni.  Wiripatujukulpajana yirrarnu.  Ngulawarnuju,
yardalpa parnkaja.

"Ya!  Ngurrju ngarra nyampuwanarnaju manu.  Kukurna kuja
yani nyampuwanajuku."

Yalilpalu nyanungu wurna yanu jukurrpawiyi.
Ngulawarnuju, witalku, kurlirralku yanu.  Manu, manu, manu...
Wayi-purrurnulpa.  Ngamikirra manu, manu parrajakurra.

"Ngulajuku.  Nyampuju kankarlarralku."

Kala puyu-pungu, puyu-pungu...  Kapurdukari kapurdukari
kala yirrarnu Wardilykarlu.  Ngulaju yinya, Yankirrirlilpa
panturnu karlarra kapurdukari, kapurdukari.  Yirrarnulpajana
yurturlukari, yurturulakari.

Yutuyutu-kalalu yanu.  Wurulypa-yirrarnunjunu yangkaju
wardilykarlu.  Nyiyarla ka yangka yalumpu wardilyka yutuyutulku
yani?  Ngulaju jukurrpawarnu -- jukurrpawiyi yilpa nyanungu
yutuyutu-wapaja -- yangka miyipardukurlu yalumpu puru.  Wali
ngulayijala yalumpuju, yangka palka karlipa nyanyi --
wardilykaju.

Ngulawarnuju, karrinjarlalpa nyangu watiyangurlu
murrarningintingirli -- Yankirrirli.  Walirla yangkaju
Yankirrirla kulu-jarrija.

"Nyampungurlu wajarna nyanyinya?  Laa yalumpuju.  Lawa
waja nyanjawangu.  Kala kaninjarrakari wayipurrurnu yangka
wirijarlu parlkurra parlkurra.  Yalinya kalanyanu milarninjarla
manu.

"Nyampu mayi ngakurruju."

Kala panturnu, panturnu.. Kapurdukari, kapurdukari,
kapurdukari.  Kala yirrarnu ngawupatu.  Kaninjarra kala
muru-pungu kapurdu nyanunguju Wardilykarlu.  Kulanganta
nyanungunyangu, kala yangka Yankirrikirlangu.

"Yi!  Ngajunyanuwana warru wapami.  Yi!  Kalakarna kuja
pakarni."  Japirdijarla Yankirriji.

"Kalakaju kuja ngajuku jurnta mani."

Yankirriji wangkaja:

"Nyarrpararlakula, nyarrpayijala kujakarna nyampuju mani?
Maju-maju kumarlpa.  Marrkangku kujaka nyampuwarnuju ngarni
ngurrjunyayirni -- ngapapiya."

Yangkajurla Yankirri jangkardurnu yarnkajalku.
Kululkkupalanyanu rdiily-yirrarnu.  Ngarrurnupalanyanu.

"Kalakarnangku kuja pinyi jalangurluju.  Kalakarnangku
pinyi wiyarrpa nyinaya wangkanjawangu."

Wangkajapala, wangkajapala.  Ngarrurnupalanyanu yimingki.
Jarungkuwiyipalanyanu ngarrurnu ngarrurnu ngarrurnu.  Yangkajurla
nyanungukuwiyi Yankirri yarnkajarni.  Karlarrangurlu yarnkajarni.
Kakarra kakarrara.

"Nyarrpararla kuja yangkaju purlka nyina yirna pinyi
jalangurlu?"

Kakarrara nyangu.

"Karinganta yalumpukula ka nyina -- wurrkalirla, yamangka
wurrkalirla.  Parnkanjarla, jurntarla larra-larra-panturnu
Wardilykaku.  Kulungkulku yangkaju pirri-panturnu wirliyarlu,
manu karlangurlu larra-panturnu.  Karlangulku yiri-manu.
Nyanungu, karlarrajangka yarnkaja.  Larra-pantirninja-yanu yangka
yilpajana yirrarnu turnu, yangka kapurdu miyi, yakajirri.
Yalikari-yalikarilpa wantija larrapatu-larrapatu.  Yangka kuja
yinya jurnta larra-panturnunjunu, ngula pirli jukurrpawarnu ka
larra-nyina.  Yalirla jurnta larra-panturnu.  Pirri-panturnurla
jurnta, yangka Wardilykaku.

Yulajalkulpa.  Yiii....  Yangkaju miyipardungurlu
yulajalku.  Wajampalku-jarrijanyanu Wardilykaju, wiyarrpa
Jangalapardu.  Yangkaju Wardilykalku karrkaja karlarrakurra.

"Nyiyakuju kuja marrkangkuju jurnta panturnu?  Marrkangku
nyiyakuju jurnta panturnu ngajuku?  Manu kapurnarla nyanunguku
jangkardu yani.  Kapurna jalangurlu pinjani."

Ngularla jurnta larra-larra-panturnunjunu -- karlarra
yali -- kapurdupatu nyanungu miyi.  Wali pirli yangka
jukurrpawarnu -- yakajirri -- kapurdu -- kujakalu nguna, ngulaju
kalu larralku nguna.  Larrapatulku kalu ngunanja-yani.

Yalinya pungupalanyanu. Yalirlajukupalanyanu pungu.  Kuku
pungu -- milpalku -- Wardilykarluju pakarnurra.  yangkajulu
Wardilykalku jangkardu-manu.  Milpalku jutu-manu Wardilykaju.
Wardilykalku jangkardu-manu.  Walyalku julyamarda-yungu
milpakurra -- julyamarda-yungurla.

Paarr-pardinjarla yanu, ngaka yinya yatijarra.
Yilkarirlajuku yanu yatijarra milpaparntalku.  Miyipardu yangka
yampinjanyanulku, yalumpu parrajapinki, kurdijipinki, yalumpujuku
yampija.  Kapurdu yangka yalikijikirla jurnta yanu.  Kapurdu yali
pirlilki ka nyina yarturlulku.  Parntarrinja-yani kalu
ngurrjunyayirni.

Nyampu jukurrpawarnu yijarduwarnurna yirri-pura --
nyurnu-nyurnu kujalpalu yirri-puraja -- nyampurlu yapangku,
purlkapurlkarlu, kamparruwarnurlu.


    Puurda manu wanakiji nyampuju.  Puurda nyampuju.  Wanakiji
nyampuju.  Watiya kalu karri panu.  Jukurrpa wanakiji ngulaju
karlarra.  Yarla, wanakiji.  Kalalu miyi ngarnu
nyurruwarnupaturlu.  Jukurrpa ngayirna yirrarnu.  Yirrarnurna
nyampurra, kurdu-kurdurlu yungulu nyanyi nyampuju jukurrpa --
tuwangka.


    Yaljirrpa yananyarni yarla jukurrpa.  Yumurrparla jurujururnu
karrija.  Yaljirrpa yanayarni.  Wulukirli yananyarni.
Nyanjarnilpa yanu.  Kajilparla karrija jijardu.  Ngayilpa nyanja-
yanurnu wurnturungurlu -- Yumurrpangurlu.  Kujakajana ngunami
kirda -- Yumurrpa.  Ngayilpa wurna yaninjarra yanu.  Jintapardu.
Yananyarni.  Tarnnga yanu.  Yanu tarnngajuku.  Nyangu.
Nyangurnu.  Nyanjarnilpa yanu Yamaparntarla.  Yamapirdirla.
Kirda -- Jupurralaku, Jakamarraku.  Nyanjarni yanulparla.
Nyangu.  Kajilparla karrija yangka kultungka.  Manturnu
Yamaparntarlaju.  Puranjarra yanu, puranjarra yanu, puranjarra
yanu, mupurra yirrarnu.  Laja-pungulkulpa lawalku lapirr-
pungulkulpa -- karlanja-yanu.  Karlanjarla.  Nyayilpa kujurnu
yurturlukurra.  Puta mupu-yirrarninjarla lapirr-pinjarla
yampinja-yanu yurnakarirli Yamaparntarla.  Yamaparnta yangka
ruuturla, Pikilyirla kakarrara -- Yamaparntaju.  Kirda.

    Jurujuru-karrija, yanirra.  Yanirra kurlirra.  Kurlulumpayi
yanu -- yurna.  Kulalparna ngula parnpikarla, yangkaju
yalumpungurlu pardijarni kakarrara.  Yilyajarni.  Jukurrpa
pardijarni jungarni kakarrara.  Yamaparntarlajulpa ramurr-
yirrarnu yalumpuju -- yurnangku.  Wamunukarikirli.  Jurujuru-
karrinjayanulpa ngayi.  Yamaparntangurlu yangka ngamarnalku
pungurni.  Ngamarnalku jirraru-yirrarnu.  Yanurnulpa -- yarda
kakarrara pardija.  Kulalparna kurlirrapurda parnpikarla, ngayi
karna kakarrarapurda yirri-pura.

    Yanu yangka kakarrarni wita-wita kujakalu pukurdi-
pukurdipardu nguna.  Jupurrula-Jakamarra yanu pardinjarla
kakarrara.  Jingijingilki yanu.  Kakarrara yungkaparri.
Yananyarni.  Nyarrpanya?  Ngamarnaju wipijarra kakarrara
yilyajarra -- ngamarna yangka watarlapi.  Kujaka yilya
ngamarnalku.  Yanu.  Yungkaparrijala yanurra kakarrara.
Kurlarninyarrawarnukirli Warnipiyiwanakirli yanurnu Kuurrpakurra.
Kuurrpa, purli.

    Ngulangurluju, wipijarralku yalumpungurlu -- ngayi
yapawiyilpa wapaja.  Yapawiyi, jukurrpalpa wapaja.  Mangarri
yilpanyanu kanja-yanu.  Wipijarra.  Ngamarnalku yilyajarra
kakarrara.  Yangkakula kaji yirrarnurnu.  Yalikirli  tuurltuurl-
jankaja warlungku.  Ngayilkilparla rdawunrdawun-ngarnu
murlururlu.  Ngamarnaju.  Warlungkulku murulmurul-jankaja.
Murul-murul-ngarnu ngayilpa murulururlu.  Yanu nyanungurlajuku
jankaja.  Lawa.  Murulmurul-ngarni murlururlu -- nyanungurlu
mutangku.  Jankaja.  Yalumpujuku mata-jarrija.  Lawalku.
Murlururlulkulpa murulmurul-ngarnu.  Mata-jarrija yalumpurlajuku.
Yukajalu yalumpujuku.  Ngulajuku.  Nyampujuku.  Lawa
wurnturukuju.  Ngulajuku.

Nyampu karna jaru yimi-ngarrirni nyampu jukurrpa Ngarlajiyi.
Ngarlajiyi yarnkajarni kurlarni ngula Yarla yarnkajarra
kurlirrapurda.  Kulkurrukurralku, luwarnulkulunyanu.
Jajutumarlu, Yarlangkulunyanu manu Ngarlajiyirlilinyanu luwarnu
kulkurru.  Yalumpujukulpalunyanu yangka puljuru-puljurukarra
luwarnu, yilpalunyanurla puljuru-puljuru-jaka-mardarnulpalunyanu
yangka kulkurru luwarnu Yarlangku, Ngarlajiyirli.
Yalumpujukulunyanu yangka luwarnu yangka kuluwitawangurlu
yarlungka.



    Jukurrpa, jukurrpa yanurnu ngarlkirdi, kanunjumparra
Yarlukarrijangka.  Ngarlkirdi.  Yakardulpa kardu-manu.
Yakardujangka, rduul-rduul-pardijalkulpa -- ngarlkirdi.  Rduul-
pardijalkulpa yakardujangka ngarlkirdi.  Kanunjumparrajangka.
Jukurrpa.

    Milyingkalpalu yirrarnu karntapaturlu, palkalkulpalu
pajurnu.  Yakardulu nyangu, kaji rduul-rduul-pardijalkulpa.
Yangka kujaka palkalku rduul-pardimi.  Ngarnajangka.  Kujaka
pinyi.  Luurl-yirrarni ka.  Ngulajangka.  Pakarlikirlilki.
Kujaka pakarli rduul-pardi.  Ngulajangka.  Palkalkulpalu rarra-
wapaja.  Jukurrpa.  Jukurrpawarnu.  Rdujupaturlulkulpalu pajurnu
-- yalumpuwardingkirlijiki.  Jukurrparluyijala.  (Pama yangka
jurrku.  Kujakarna ngarni jalangurlulku pajirninjarla.
Ngulapiya.)  Rdilyki-rdilykilpalu pungu.  Yangkalpalu milyikirra-
manulku.  Jakati-yirrarnulpalunyanu kanjarla, pajirninjarla.
Rdirri-yungulpa.  Yilpajana ngunaja yurnmilki.  Yangka jurrku
pirdakurlukulku yilpajana nganyuku-manu jukurrpa.  Jukurrpa
nyurruwarnu.

    Kularna ngajulurlu jukurrpa nyangu.  Nyurnupaturlu --
jukurrpa.  Ngulajangkajulu yapalku palka-jarrija -- yangka
yapalku.  Yapakari ngarlkirdi-jukurrpa -- yilpa yirrarnu --
jukurrparlu, watiyawangurlu, ngarlkirdirli.  Ngarlkirdi,
ngarlkirdi-jukurrpa. Yirripirli.  Lawa ngayilpalu pirdakurlurluju
yampijalku.  Jakatirlalkunyalpalunyanu yirrarnu.
Pirdakurlurluju.  Yingalpalu ngarnu.  Ngarninjarla yanu
wirlinyilki.  Yangka yatijarra.  Yatijarralu yanu yangka jukurrpa
kujakalu yangka wirlinyi yani yapalku.  Yapalku mirlalpa
kujakarlipa nyampu nyina, ngulapiyalpalu wirlinyi yanu.
Ngulajangkajulpalu yanu, ngurrju-manulpalu karlangulku.
Karrparnu.  Karlangulkulpalu ngurrju-manu.  Rdujupaturlujala.
Jukurrparlu.  Kularna ngajurlangurlu jukurr-manu.  Kularna
ngajurlangurlu yirrarnu, yapa.  Ngayi yapa jukurrpa.  Jukurrpa.
Kula watiyarlangurlulpa yirrarnu.  Yapa, yapalku, kujalpa palka-
jarrija, yilparla nyanungurla walyangka, nyanungunyangurla
jukurrparla.  Japangardi, Japaljarri.  Jungarrayilpalu palka-
jarrija.  Ngulajangkajulpalu nyinaja tarnngalku.  Ngurrangka
ngayilpa nyinaja nyanungunyangu ngurrangka.  Ngurrararla.
Ngurrarlalpalu nyinaja tarnngalku.

    Yarda yanulpalu wirlinyi pajirninjarla.  Jukurrpa.
Ngarnulpalu, jajinyanurlulpa ngarnu, ngatinyanurlu, jajanyanurlu,
kaparlinyanurlu, jamirdinyanurlu.  Yalumpuju.  Ngarlkirdiji.
Yapangku kalu ngarrirni ngarlkirdi, yirripirli, piyarnpa.
Kujajuku yirdiji.  Nganimpanyanguju -- kanganpa karri.  Manulpalu
karrija jajinyanuku manu jajanyanuku, jamirdinyanuku.  Yalirla
ngula palka-jarrija, yalumpurlajuku, ngarlkirdirlajuku.
Kulanganpa purlawurlangurlu wiri-manu, lawa.  Jukurrpajulpa
nyinaja ngarlkirdirla.  Ngarlkirdi yangka, pirdapanukari, kalarna
pirda-jarrija.  Kalaju pirda-manu.  Rdilyki-rdilykilpalu pungu.
Kanunjumparrajangkayijalalu nyampuju yanu -- mirnijangka,
maralypi Yarlukarrijangka.  Kanunjumparra.  Yanu.  Kujaka yangka
nyiyarlangu puruly-pardi.  Puruly-pardija kala.  Kalalu nyangu
nyurnu-nyurnurlu, nyurnupaturlu, manu jukurrparlulpalu nyangu.

    "Ya!  Nyampulku puruly-pardija yangkaju.  Nyampulku."

    Ngayilpalu nyangu mardukujawatirli, yili nyangu.  Nyangulu.

    "Nyampu nganta ka yakardu purntuny-purntuny-karri.  Rduul-
pardinjakungarnti.  Nyampukulanya rduul-pardija jalangukula, kapu
pakarlikirli-jarrimi.  Kapu lawa-jarrimirralku.  Lawa-
jarrimirralku kapu.  Ngarlkirdiji."

    Ngajunyangu jukurrpa.  Ngulajuku.


Nyampuju karnta.  Karntalpa jipijirla-jarrija nyampurlaju.
Nyampupukayi kujakalu kanardi nyinanja-yani, yalanyampu karntaju
jipijirla-jarrija jukurrpa.  Karnta nyampu kuja wirntinjarla
nyinaja.  Nyampu kuja kulpaja. Karlarrangurlujala jungajuku kuja
karrinja-pardija Kanakurlangungurlu. Ngayilpapalangu yarrayarra-
yanu.  Panukarijilpalu nyinaja jurrkungkajuku.  Nyampurra
Munyuparntiparntipinkirlalpa nyinaja ngulaju yantarliwardingki
nyinaja.  Jingijingilpa yuntul-pinjayanu -- karlarrajangkarlu
yurnajangkarlu.  Karlangu nyampurraju kajana karri.  Nyampuju
ngulaju kuyulpalu ngarnu pilja pinjarla.  Nyampurraju kalalu
ngarnu jukurrparlu.

Nyampuju karntalpalu jipijirla-jarrija.  Jukurrpalpa nyinaja
karnta nyampuju.  Nyampuju ngulaju warna.  Warna nyampuju.
Warnayijala nyampu.  Ngulalpa wurulypa-karrija karlumparra
nyampu.  Nyampuju warna.  Nyampuju ngulaju karnta
walanyampukariji nyampurra, nyampu yali nyampu karntalpa
jipijirla-jarrija.

Ngajunyangu ngurra, kuruwarriwiyilpa nyinaja warlawurru.
Nyinajalpalu -- jukurrpa.  Yujuku-pungulpa, nyangulpa.  Yujuku-
pinjarlalpa parnkaja.  Yalikarikirralku.  Yalikarikirralkulpa
parnkaja.  Yangkalpajana kuyukupurdalpa parnkaja.  Yalikarikilpa
nyanjanu.  Nyampurra waja, Wakurlpupinkikirralpajana yanu,
yapawiyi ngayi.  Parnkajalpa parrangka jintangka.  Yanulpa
yirdikirra Kilyarlpakurra.  Yanulpa.  Nyinajalpa yujukurla.
Watiya ngayilpa ngurrju-manu ngayi yangka pangkarlpangkarlparla.
"Bowershade" kujakalu yangka ngantirni yapangku, manu kardiyarlu,
ngulapiyalpa ngurrju-manu.  Parnkajalpa ngurrju-maninjarla.
Ngurrarakarikirralkulpa parnkaja.  Yalikarikirralku.
Parnkajalpa.  Nyanjanulpajana.  Ngayilpa nyanja-parnkaja yangka
yalikarikirralku.  Ngurrakarikirra.  Yanulpa yangka ngulalpa
warru wapaja.  Ngayilpa warru wapaja kuyukupurda --
malakupurdarlangu.  Yangkakurrayijalalpa yanurnu jurrkukurra
ngurrakurra.

    Wurajiwurajilparla jarrija yangkalparla nyanjayanu,
nyanjayanulparla kuyuku.  Kuyukupurdalpa yanu kuyu yilpajana
nyanjayanu kuyukupurda.  Yanulpa.

    "Kari lawajuku.  Kulakaju palka-jarri."

    Nguruwanarlujujala.      "Wirliyakuju lawajala."

    Wirliyajarrakurlukula ngayilpa wapaja nguruwana.  Ngurrju-
manulpa yujuku.  Yujuku yilpa ngurrju-manu, yanurnulpalurla
panujarlulku.  Panujarlulku yangka jirramarlangulpalarla yanurnu
yaliki yangka warlalja -- nyanungunyangu ngurrakurra.
Yapapiyayijala. Jirramarlangulpalarla yanurnu ngurrara
warlaljakurra.  Nyinajalpalu yujukurla.  Jintangkalpa nyinaja.
Yampinjarlalpa parnkaja kuyukuyijala.  Nyangulkulpa kuyurlangu
yangka malalpalunyanurla rdipija.  Wuraji-wuraji yangkurra-
yangkurra wapanjakurra.  Yijardulpa panturnu.  Kulalpa
lirrarlangurlu yarlkurnu lawa.  Wirliyarlulpa lanturru-manu.
Yangkalparla yaarl-yaarlkarrijalpa.  Narli-manulpa yalumpuju
wirliyarlu.  Wirliyarlu-jana rumangku, lirrawangurlu. Kangulpa.
Jajinyanurlu yangka yilparla kangu yaliki, kajilpa nyangu
kalinyanuju -- ngama -- yilparla pardarnu yangka jurrkungka
ngurrangka, ngipirirlangu yilpa ngurrju-manu, ngulangkalpa
yirrarninja-parnkaja kuyu.  Wanapijiki kalarla kangu yirrarninja-
parnkaja.  Yirrarnu kala, yungu kalarla.  Yanu kala
ngurrarakarikirra.  Yalarnikari kala karrinja-parnkaja.
Nyampurrarlangu marda Wakurlpukurra kala yanu.  Ramawiyi,
ramawiyilpalu wapaja.  Wapajalpa, yilpa nyanja-parnkajalpajana
yangka panujarlu  -- Wakurlpupinki nyampurrakula karrinya.
Nyanjanu...      "Yani waja karna jurrkukurra ngurrakurna."

    Parnkajalpa nguruwanayijala.  Yanulpa, pirri-manulpa
ngurrangka yangka nyanungunyangurla.

    Jujujala kanganpa nguna, yanjarrajala ngayi karna yarungku
yirripura jukurrpa, ngulalpa pantayarrayarra-manu nyanungurlu.
Ngulalpa nguru pantayarrayarra-manu.  Nganimpakujala kanganpa
nguna, Japaljarriki, Jungarrayiki.  Ngayi kulalparna parnparlangu
yirri-purayarla walya jukurrpa.  Purlulpa kuyujangarra kala
purlulparlu ngarnu muku.  Kalanyanurla kuyu marlurlanguku
rdipija.  Marlu-parnturnuyijalalpa nyinaja warlawurruju.  Kala
muku ngarnu.  Jarlu, ngawu.  Yanjarra, kuruwarri, kanganpa nguna
warlawurruju.  Yijardu, jintalpa mardarnu yangka
pinangkalpawangurlu.  Ngipiripardu yangka jinta yujukurla, yujuku
yangka ngawu,wiri ka ngantirni -- nyanungurlu jukururlu
watiyarla pangkarlpangkarlparla. Ngaka ka yangka karapurdarla
paarr-pardimirra.  Wurrawiyijala kaji nyanungu wiri-jarrimi,
yangka kardirrijangarra ngipirijangkaju ngurrju-mani.       Ngayi
walyamipa, yanjarramipa, kuruwarri purli nyanunguju, purli
ngajunyangu Kilyarlpa kujaka karri  kankarlarranyayirni
Karrkupiya, kankarlarra yujukuju.  Yarlungka ka nyina nyanunguju.
Ngayi karna jukurrpalku yirri-pura.  Purlilki palkalku kujaka
parntarri.  Japaljarriwarnu kalu nyinami nyanungurlaju.
Japaljarriwarnu, Pintupuyupatu, ngayi yangka Warlpiripatulku
ngajukumalanypa, ngajunyangu malanypajuta.
Warringiyinyanukurlangurla kalu nyina.  Kirdanyanukurlangurla
kalu nyina.

    "Nyarrpararla wajarnalu yuka?  Ngarrikanganpa purlka.
Nyarrpararla wajarnalu nyinamiyi?  Kaparlinyanu, yaparlanyanu?"

    Yalumpujuku.  Warringiyinyanu, warringiyinyanu, kirdanyanu.
Ngayi karnaju jukurrpa yirripura -- jukurrpa.  Ngulalpa marraru-
kangu ngurungka, kujarla ngurungka jaarrjaarrparla.  Ngajujurna
yirrarnu nyampuju warlalja -- jukurrpa.  Jajinyanurlu ngulajulu
pina-pina-manu papardi-nyanurlu.  Nyampuju walya.  Jarluminjirri.
Jarlu, ngawujarlu.  Kuruwarri nyanungu jarlunyayirni -- jukurrpa
kujalu kawarli-manu yapapaturlu -- Jungarrayirli, Japaljarrirli.
Yalumpujukulu muku yukaja kutujuku -- ngurraranyanurlajuku.
Ngurrara -- jukurrparla.

    Yanu kalarnalu yapakarikirra. Japaljarriwarnukurra
kalarnalujana yanu Jungarrayiwarnukurra.  Warringiyiwalkakurra.
Warringiyinyanu palka, nganimpakupalangu, warlawurru nyampu
kujalpa nyinaja, jukurrpa.  Panu-manulpa, jirramapardujangkajala
jintajangka.  Nyinajalpa.  Mukulkulu paarr-pardija, yangka kalu
wapa palkalku.  Nyampukula karlipajana nyanyi warlawurruju.
Jukurrpa mirrininpa.  Mukulkulu paarr-pardija nyampungurluju.
Wapa kalu yangka palkalku.  Mukulkulu palka-jarrija.  Parrkakurlu
kalu wapa yalumpujuku.  Mukulu parlurni yalumpujuku
warringiyirli, kirdanyanurlu, papardinyanurlu.  Parlurnulu
yalumpujuku.
Ngulajuku.



Wangkamilkirna.  

Yangka purlka-pardu, kujalparla yungkurnu, yungkurninja-kula.  Marlulpa-jana panturnu.  Warlpangku-wiyilpa panturnu -- panturnulpa, panturnulpa, panturnulpa.  Kulpajalku.  Purrajalku yirdingka Warntapirla kujakarla karri ngajuku-panjiki Jakamarraku.  Ngajuku panjiki karla karrimi Warntapiji nyampu karlarra Warntapi Warlukurlangu.  Panturnulpa, panturnulpa, panturnulpa purlka-pardurlu.  Kangurnulpa, purrajalpa, purrajalpa, purrajalpa.  Marlulpa purraja panu.  Ngayilpa panturnu warlpa-marrirli.  Panturnulpa, panturnulpa,  panturnulpa, panturnulpa.  Pajurnulpa.  Yungulpa-jana yapakuju -- yungu, yungu, yungu.  Ngarnulpalu.  Yungulpa-jana, yungulpa-jana, yungulpa-jana panu-jarluku -- Jupurrurlaku, Jampijinpaku, Jangalaku, Jakamarraku Jupurrurlaku.  Jupurrurlarlu-yijala panturnu.  Jupurrurla-pardurlu purlka-pardurlu panturnu.  Marlulpa panturnu tarnngangku Warntapirla yirdingka.  

Warntapirlalpa panturnulpa--a  -- kulpajalpa ngula-jangka.  Purranjarlalpa.  Ngula-jangkalpa yarda yanu--u mungalyurrulku--u.  Yardalpa yanu mungalyurrulku.  Yanulpa.  Panturnulpa, panturnulpa.  Wuu!  Ngula-juku.  "Nganaku nyampuju kuyuju?   Panulku-panulku.  Kulpamilkirna.  Purramirna wantakujaku.  Ngayirna kanyi, manku.  Jirramarna-palangu kanyi.  Ngakarna-palangu maninjinirni jirramakariji."  Jirramakari-palangu kangu.  Purrajalpa-palangu.  Ngula-jangkalpa yarnkajarni.  Purranjarla yampijinarla jirramakarilkilpa-palangu yarda manunjunu.  Purrajalpa.  Warntapirla nyampu karlarra yangka Wapurtarlirla karlarra-purda.  

Warlukurlangurla karnarla ngarrirni -- ngapakurlangu, warlukurlangu yanu karlumpayi.  Yangkaja kalu yunparni muku.  Juju.   Right[Rayiti] kalu yangka yunparni muku turangki[drunk]-kirlilki yapangku panungku  --yinya warlukurlangu -- karlumpayi yanu....  Yungkurnu, yungkirninjawangurlu wurrangku-wiyi-jukulpa panturnu.  Yanirra, yunjukupurda, yanirra, yananyarra.  Yalumpurra-kula ngayi.  Yalirralu jamalyarra-jarrinya. Nyinami kalu wirriya-jarlu-patu.  Ngayi kalu jungkurl-karri ngawu kurlpirra-jarlu.  Kuyu-pardumpa yaliji.  "Nyinamirra ngakaku.  Ngakarna pantirni ngakaku ngayi ka nyinamirra."   Panturnu--u, panturnulpa, panturnulpa, panturnulpa, panturnulpa.  Lawa panturnulpa, panturnulpa, panturnulpa, panturnulpa.  Kulpajarnilpa ngakaku.  Yirrarnulpa -- yijalyilpa yirrarnu kanjarla -- yurdikari-yurdikarilpa ngunaja.  Yurdingkalpa yangka ngunaja kuyu.  Malikikijakulpa yirrarnu -- purlkapardurlu, Warntapi-wardingkirli -- Warntapirla.  Place-ji we [wii] call-im  [kurlimi] Warntapi.  Warntapi.  Mount Singleton [mantijingilini].

Purrajalpa--a, purrajalpa, purrajalpa, purrajalpa, purrajalpa, purlka-pardurlu.  Panturnulpa.  Pajurnulpa, pajurnulpa, pajurnulpa.  Yirrarnulpa. Yirdingkalkulpa yirrarnu, yirrarnu, yirrarnu, yirrarnu.  Nyinajalkulpa. Yantarlirlilpa ngarnu.  Ngarnulpa, ngarnulpa, ngarnulpa, ngarnulpa.  Yungulpa-jana yangka yapaku panuku.  Yungulpa-jana.  Warntapirla.  Yirdi nyampu karlarra.  Yungulpa-jana.  

Ngula-jangka--a, nyinajalpa.  Narnngu-narnngu-yirrarnulpa kurlarlalku narnngu yirrarnu, narnngu yirrarnu, narnngu yirrarnu, narnngu yirrarnu.  Jirrkarlilpa yirrarnu.  Jirrkarlilpa yirrarnu.  Ngirntilpa yirrarnu.  Jirrkarlilpa yirrarnu.  Ngirntilpa yirrarnu.  Jirrkarli yangka kurlarda -- manu narnngu.  Hook[wuku]. Yirrarnu.  Make-manu [miki-manu] hook-parnta yangka narnngu karlipa ngarrirni hook-ju [wukuju].  Narnngulpa yirrarnu.  "Nyampurlu kapirna jukurrarlu, kapirnarla yirlaralku pantirni." (??) narnngu-narnngu yirrarninjarlalpa yirrarnu.  Karrijalparla kurlardaju -- yangka yurdingkalparla yangka watiyarlalparla karrija.  Ngarnulpa yangka nyurru-warnu-wiyi kuyu yangka yangkurra-warnu-wiyi ngarnu, ngarnu, ngarnu, ngarnu, ngarnu.  

Yarda yarnkajalpa.  Panturnurralpa, panturnurralpa, panturnurralpa, panturnurralpa.  Kangurnulpa.  Jintakarilpa yirrarnunjunurnu, jintakarilpa yirrarnunjunurnu, jintakarilpa yirrarnunjunurnu.  Panulkulpa-jana purraja--a.  Jaka-rdarrka-rdarrka-maninjarlalpa-jana kangurnu pirntalparla.  Nyampu karlarra.  Kangurnulpa-jana.  Ngulajuku.  Yirrarnu.  Wurnturu-wurnturulku jarrija.  Yalijiki-jana last-ji panturnunjunu.  Panturnunjunu-jana -- last-ji.  Panturnunjunu-jana--a.  Panturnu, panturnu, panturnu, panturnu jakati.  Pirntal-manuyi--i,  kanjarla pingkurru-yirrarnu (pirnpirr-yirrarnu). (??)  Marlu yirrarnu kanjarla purlka-pardurlu.  Yirrarnu.  

Yirrarnu--u.  Ngula-jangka, nyinajalkulpa.  "Nyarrpa-jarrilkirna?  Warlulku japarnarla kurdu-kanyi -- yilyanypa.  Warlu japarnarla yilyanypa kurdu-kanyi.  Kari!"  Jintalpa wangkaja purlka-pardu.  Tirna-pardu, yangka tirna-pardu, jarlu-patu.  Wangkajalpa.  "Yuwayi, jukurrarlu karna kuja yingkirni warlulku."  Warluju yirdi-manu--u.  Marnangku parnkalyurnu kakarrara yinyaju parnkalyurnu Wapurtarli rdirri-yungu warluju parnkalyurnu jurrku yilkikilki-kilki-kilki-kilki -- rdiily-pungu.  Karrijalkulpa.  "Warlujurna yungurnu."   Yangka yinya-jukulpa karrija nganayirla yirdiyirla Naparlparla.  Panukarilpa yirri-puraja.  Panukarilpa yirri-puraja.  Panukarilpa yirri-puraja.  Wurrangkulpa yirri-puraja.  Ngamakari manu wirriyakari manu  ngamakari manu wirriyakari.  Yirri-puraja wurrangku.  "Yanirralu.  Nyampurraju. Yanirralu."  Wurra-jukulparla nyanungu jukurrpawarnulparla marluku kilyi-jarrija proper [pirapa] yuntardiki-nyayirni -- kangaroo ngurrjuku-nyayirni -- marluku-jala ngurrjuku -- kurdu-kurluku yuulyku-kurlukulparla piirr-pardija wanupurrku-wita-wanguku.  Pardarnulparla--a. Pardarnulparla.  Pardarnu, pardarnu, pardarnu.  Jintakarilpa yilyajarra.  "Yantarra!"  Jintakarilpa yanurnu.  Jarrarla-karrijalparla -- ngarntapiri-jarraju.  Pinji[fence]piyarlalpa kulkurru-jarralku yanu.  Pinjikarirlalpa yanu kulkurru-jarra.  "Yantarra!"  Ngula-jangkalpa yanu--u.  "Yantarra!  Yantarralu manyukuparrakula. "  Ngayilpa yilyaja pantirninjawangurlu.  Yilyajalpa, yilyajalpa, yilyajalpa, yilyajalpa, yilyajalpa, yilyajalpa, yilyajalpa, yilyajalpa, yilyajalpa.  "Yantarra manyukuparrakula."   Karlarra,  yaliji  Jarlkiri-manji yamparruyi karrinya nguruju.  Yinya yanulpa marluju -- karlumpayi, nganayi-kirra, Jarlkiri-kirralpa puraja -- purlka-pardurluju.  

Ngamalku yanurnu -- last-lki.  Ngamalku yanurnu--u yali-kila wamurnu -- yulyurdujulpa wupurn-wantinja-yanu (kupurn-luwarninja-yanu).  Jinta-kurrarni jarrinjayanulparla yulyurduju.  Kangurnulpa -- yulyurdu-palka-wangulpa yanurnu yuntardi nyanungu marlu ngarlarrpa.  Warntapi.  Warntapirla ngularla warlu kurdu-kangu.  Yii!  Kangurnulpa--a.  Jarrarla-karrijalparla -- kuja-jarra.  Nyampu.  Nyampulparla karrija.  Nyampunya kulkurru-jarra yanurra ngarntapiri-wana.  Ngarntapiri, rdilypirrparra pardija.  "Waa! Karlarra yali manyu.  Kamparruyi karrinya.  Jarlkiri-manji.  Manyukuparrakurla.  Kajirna purdangirli-wana wapanjinaniyi."

Purajalku--u.  Ngula-juku.  Puramirra, puramirra, puramirra, puramirra.  Yilyajarra, ngula-jangka ngurrangkurra-mardarnu -- warlkangku.  Ngayi ngurrangkurra-mardarnu -- warlkangku. "Yii!  Lawa, wurnturu-wangu yaliji."  Ngurrangkurra mardarnu.  Ngula-jangka, puramirra, puramirra, puramirra, puramirra -- karlarra ngunajarra.  Ngurra-pardukarirlalku ngurrangkurra-mardarnu.  Karlarra ngarra yali wurrangkulpa ngarrirninjinanu marluju kujarlu.  "Karlarra ngarra yali kamparru karrinyayi wurnturu yali Jarlkiri karlumpayi.  Kamparruyi karrinya.  Manyukuparrakula.  Manyukuparrakula!  Karlumpayi yali kamparruyi karrinya Jarlkiri."

Ngula-jangka puramirra, puramirra, puramirra, puramirra, puramirra, puramirra -- yamangkarlulparla|- yamangkalpa nyinaja.  Wurraju.  karlarra-juku.  "Ngarra yali pinka.  Karlumpayi yali karrinyayi Jalkirirla.  Jarlkiri kaju kamparrurnu karrinya. "  Ngula-jangka, yangkurra-yangkurralkulpa purajarra.  Purajarra, purajarra, purajarra, purajarra, purajarra, purajarra, purajarra, purajarra.  Lawalpa.
"Yalumpurla-juku!  Ngurrangkaju! "  Lawalpa ngarrurnu.  Nyanungulpa ngurrangka wantijayijala.  Ngurrangkalpa ngunaja purlka-pardu.  

Ngakalpa jukurrarlu yilyaja.  Wajilirra pungu.  Jukurralpa ngaka wajili-pungu--u.  Ngayilpa yangka puranjinanu mirdingkilki wajili-wangurlu.  Puramirra, puramirra, puramirra, puramirra, puramirra, puramirra, puramirra, puramirra.  "Yamangka-wiyirna mata-jarrija.  Yamangkarna nyinamirra.  Kala yali-manjilki. Yalumpurra karlarra-purda karrinyarni -- yamangkayijala -- ngaju-piya.  Yii!  Lawalpa marlu jupuja(??) karrija -- yamangkalpa nyinaja marluju.  Ngarrurnulpa.  Nyinajalpa, nyinajalpa, nyinajalpa, nyinajalpa, nyinajalpa, nyinajalpa.  Matalpa nyinaja purlka-pardu nyanungu.  Nyinajalpa.  Wajilirralpa pungu karlumpayi.  "Ngula-jukaw!  Yama kakarraralku jarrija.  Yama kakarraralku."  Ngula-jangka yama kakarraralkulpa ngarrurnu.  Yilyajalpa.  Puramirra karlumpayi.  Puramirra, puramirra, puramirra, puramirra, puramirra, puramirra, puramirra, puramirra, puramirra.  Wantajulpa kanunjulku.  Wantajulpa ngayi kanunjulku yika karrinjinani.  Kala ngaka yalirra-kula karlarra-kula yali-kila payangkalku.  Puramirra, puramirra, puramirra, puramirra, puramirra, puramirra, puramirra, puramirra, puramirra, puramirra.  

Yilyanjinanu.  Yilya-yilyanjinanu. Yali jingijingikari. "Ngarra yali karrinyayi kamparrumpayi (??) Jarlkiriji."  Jingijingi.  Manyukuparrakula yaninjaku jingijingi.  Yalilpa warlkangku yilyanjinanu kuyurlangulku-u.  Marlu.  Karlarra yali kamparru karrinya.  Jarlkiri.  Puramirra, puramirra, puramirra, puramirra, puramirra.  "Wantaja kanunjulku.  Yalumpu-kula karlarra ngurra-pardu-kari karrimirra kamparru.  Nyampurla-jukurna matalku nguna.  Matalku karna nguna.  Kala yali-kila kamparru karrimirra watiya-pardukari yalumpu karlarra marntarla-patu."  Yii!  Lawalpa warla-pajurnu.  Ngarrurnulpa.  

Ngula-jangkalpa jukurra rangkarr-ngarnu yaliji jukurrarlulpa puraja--a.  Puramirra, puramirra, puramirra, puramirra, puramirra, puramirra, puramirra, puramirra, puramirra, puramirra.  "Yaliji Jarlkiri-kirra karlumpayi."  Puramirra, puramirra, puramirra, puramirra, puramirra, puramirra, puramirra, puramirra, puramirra.  "Wurnturu-manilkirna.  Wurnturulku-kirli ngarra yaninjaku.  Kala (??) yaninjaku.  Kapu wurnturu -- manyukuparrakula."  Mata-pulku-jalalpa kurdu-kurlulku mardu-ngarnu.  Mata-maninjinanu yali marlu -- ngama, Warntapi-wardingki.  Yawu.  Warlu yungurla kurdu-kangu -- warlukurlangu.  Kujakarnalu warlukurlangu ngarrirni Warntapi karlarra -- Puyurru.  Parrulka, Wirnantu, Kilimpi, yawu!  Pararri.  Karnalu ngarrirni ngapakurlangu, warlukurlangu.  

Ngula-jangkaju, puramirra, puramirra, puramirra, puramirra, puramirra, puramirra, puramirra, puramirra, puramirra, puramirra, puramirra, puramirra, puramirra, puramirra, puramirra.  "Ngarrurdurlu (??)karna nyanyi -- watiya-patu-manjili karrinyarni.  Matalkurna jarrija!  Yirna ngunami ngurra-rlangurla-wiyi.  Ngurrangka-kularna ngunamirra.  Ngurrangka ngayi karna yalumpurrarla ngunamirra.  Ngaka jukurrku-ngarnti."  Yii!  Ngunaja.  Kakarrara yapa tirna-pardu ngunaja purlka-pardu.  Karlarra marlu ngunaja.  

Ngula-jangka puramirra, puramirra.  Mungalyurrulku yilyajarra.  "Yuwa!  Jingijingi.  Yali karlarra Jarlkiri karrinyarni."  Jarlkiri-kirra puraja.  Ngula-jangka puramirra, puramirra, puramirra, puramirra, puramirra, puramirra, puramirra, puramirra...  "Waa!  Wantangku-wiyiji jankaja.  Yali-kila yamakari karlarra kamparruyi karrinya -- yama-manji.  Kajirna yamakarirla ngunamirra."  Ngunajalpa yamangka.  Ngunaja, ngunaja, ngunaja, ngunaja, ngunaja -- purlka-pardu nyanunguju.  Warlukurlangu-wardingki.  Warntapi-wardingki, Wapurtarli-wardingki.   Ngunaja, ngunaja, ngunaja, ngunaja, ngunaja...  Yarnkaja.  Yilyanjarlu-manu karri karri karri karri karri karri karri.  Puramirra, puramirra, puramirra, puramirra, puramirra, puramirra, puramirra, puramirra, puramirra.  Puramirra.  Kutulku jarrarda-manu (or jarrarra-manu??).  "Yungkaparrilki ka karrimi yalumpu-kula karlarra Jarlkiriji.  Kutulku. "  

Parnkamirra, parnkamirra, parnkamirra, puramirra, puramirra, puramirra, puramirra, puramirra, puramirra...  Kulpajinanulpa.  "Yijardu ngarra yurdujurru yaninjaku -- maju-wangu.  Murnma.  Yaliji karlarra karrinyarni kutulkuyijala yalumpu."   Jarlkirijilparla ngarrirninjinanu --  purlka-pardurlu yali marluku.  "Yalumpu waja karlarra kutulku karrinyarni.  Yaa!  Kutulku."

Puramirra, puramirra, puramirra, puramirra, puramirra, puramirra, puramirra.  Ngurrangka kutulku ngunaja.  Marlu kutulkuyijala ngunaja karlarni.  Puramirra, puramirra, puramirra, puramirra, puramirra.   Mungalyurrulku purramirra, puramirra, puramirra, puramirra, puramirra, puramirra, puramirra, puramirra.   Parnkamirra, parnkamirra, parnkamirra.  Yilyanjinanulpa.  "Kamparru yaruju!  Yali karrinyayi kutulku!   Yali karlarra kutulku karrinyarni Jarlkiriji."  Parnkamirra yirdi name Jarlkiri.  Jarlkirirlangurla pungu. Jarlkirirla.  Parnkamirra, parnkamirra, parnkamirra, parnkamirrarla, parnkamirrarla, parnkamirrarla, parnkamirrarla...  "Ya!  Jingijingilki ngarra wirri-kirralku yaninjaku.  Yali-kila ngapa Jarlkiri-manji-kirra."

Parnkamirra, parnkamirra, parnkamirra.  Wantangka kanunjulku.  Kanunju, kaninjarralku jarrija wantaju.  Wantangka kanunjurla-juku pakarnulku.  Purrajalkulpa.  Pakarnulku.  Jarlkirirla pakarnu.  Wantangka kanunjurlalku.  Ngurra-patuku-jalalpa mardarninjinanu. Warlkangku.  Warlkangku.  You know.  Kulanganta yangka yungurla kapanku parnkayarla wajilirli yungu pungkarla kapanku kutu.  Jarlkirlalku pungu, pungu.  Purraja, purraja, purraja, purraja, purraja... puraja.  Yii!  Parntarnu.  Parntarnu.  Pajurnu, pajurnu, pajurnu, pajurnu, pajurnu, pajurnu...  Ngapalkulpa milpirrirli yirrarnu.  Yirrarnu, yirrarnu, yirrarnulpa, yirrarnulpa...  ngapangkulpa milpirrirli yirrarnu, yirrarnu, yirrarnu.  Yali!  Yangkaju yurrurluku pirri-manu yipangka-juku -- Jarlkirirla.  Yipangka-juku pirri-manu.  Ngapaju milpirri yirrarninjarla kankarlarra-ngurlu-kankarlarra-ngurlu yaarl-yurrurluku-pirri-manu.  Wuu lawa manngirrirli-wiyi yurrurluku-luwarnu.  Naa!  Ngulangka yarrkarl-wantija.  "Waa!  Waa!"  Waa-manulpa.  "Waa!  Waa!  Ngirntini mardungkarni-mardungkarni.  Waa!  Ngaju!  Waa!  Pinka karriyayi yali.  Kapirnangkulu pirlpa nyanyi.  Kapurnangkulu."  

Wali parnkamirra, parnkamirni, parntarnu nyurru yijalyi-kirli manu ngirnti manu wanupurrku, jurru, kultu -- wurra-kirli panturnu-panturnu wanarri, karrpa, kantumu.  Kantumu-kula wayi panturnu.  Kantumu-jarra mirntilyi, purturlu.  Wanarri-jarra panturnu.   Parnkamirni.  Kakarrara yarnkaja--a kakarrarni-ngirli karri karri karri karri karri karri karri.  Wantinjinanu.   Ngapangkujulpa wajirli-pinjaninjinanu.  Nyanungu ngapangkuju wajirli-pinjaninjinanu.  Parnkamirra, parnkamirra, parnkamirra.  Parnkamirni, parnkamirni, parnkamirni, parnkamirni, parnkamirni.   Wajirli ngayilpa wapanjinanu pinka wa!  Wa!  Lawalpa yarrkarl-wantija.  Wantijalpa warnayarrakari wita-wiyi.  Ngulalpa yintirdi-kirra yukaja.  Parnkamirni, parnkamirni, parnkamirni...  Yardarnilpa wilypi-pardija--a.  Yardalpa pirlkirrki-luwarnu.  Yangkaju yilparla warnayarra-patu yaarlpa-wantijalparla.  Wa!  Wa!  Lawalpa jaala-juurl-pungu.  Yintirdikari-kirra lurru-yukaja.  Wa!  Puramirni, puramirni, puramirni.  Ngapangku-juku yaliji wajirlirni-pungu, wajirlirni-pungu, wajirlirni-pungu.... wajirlirni-pungu... Wa!  Yu! Wa!  La!  Wantija warnayarra-pardu-kari -- wita wantija.  Ngula-jangka, wajirlirni-pungu, wajirlirni-pungu, wajirlirni-pungu.  Wa!  Yintirdikari-kirra lurru-yukaja.  Yukaja, watiyarla yukaja.  Yukanjinanu watiyakari-watiyakari -- yukanjinanu.  Wa!  Yukanjinanu.  Yukanjinanulpa kuyu-kurlu.  "Wa!  Kajikankujulu (??) luwarni."

Puramirni, puramirni.  Wajirlirni-pinyi (??)  kakarrara yungkaparrilki-i ngapakurlangulkulpa ngunanjinanu--u.  Wajirlirni punganya ngapangkuju warnayarrarlu wajirlirni punganya, wajirlirni punganya...  Ngunajarni kulkurru -- ngalyarrparla.  Nganayirla Murduwintijapaturlalpa ngunajarni. 

Wa!  Wantijarra.  Ngapaju wantijarra, wantijarra...  Mungalyurrulku karrinja-pardija.  Wa!  Yalumpurlakari -- ngalyarrparla, nganayi-pardurlalpa warnayarra puta-puta-kurdu-yukaja.  Ngulalpa kujurnu wita-wita yangka wita-wita.  Wita-wita -- nganayi-piya pirlkardi-piya kankulyulyura.  Ngula-piyalpa-jana luwarnu---u.  Wajirlirra pungu, wajirlirra pungu...  Wajirlirni pungu, wajirlirni pungu...  "Wa!  Kalakanpa luwarni.  Wa!  Ngaju!  Ngaju karna wapa.  Warlkakunya kanpa karrinjarla wapami?"  Lawalpa yarrkarlparra wantija yintirdi-kari-kirra.  Manulpa yintirdi-kirra wantijarra.  Yanu---u.  Kaninjarra kutu-kutu Pirlinyanurla marnmalku pardija--a.  Ngulangka yurrurluku pirri-manu--u.  Yardarni wajirlirni pungu, wajirlirni pungu, wajirlirni pungu, wajirlirni pungu...  Pirlinyanurlalku.  Wajirlirni pungu.  Ngulangka yali.  Ngulangka, yarlurnu.  Yintirdirla, yukajarla jurnta.  

Ngula-jangka, yardarni yarnkaja--a, wajirlirni pungu, wajirlirni pungu, wajirlirni pungu, wajirlirni pungu.  "Wa!"  Waa-manu. "Wa! Wa!  Wa!  Ngaju karna yani. Wa! Wa!"    Wajirlirni pungu, wajirlirni pungu, warnayarrarlulkulpa wajirli-pinjaninjinanu.  Wantinjinanulku.  Witalpa wantinjinanu.  Japiyalpa wantinjinanu.  Witalpa wantinjinanu.  Japiyalpa wantinjinanu.  Warnayarralparla yaarlpa kurdingki-(??)wantinjinanu nyanunguku purlka-parduku.  Yuwayi.  Nyanungukulparla kuyuku yaarlpa kurdingki wantija.  "Wa!  Wa! Kalakanpaju|- nguru-pardu yingirna kulpami. "  

Karlumpayi parnkamirra--a.  Kakarrumpayi, kakarrumpayi, kakarrumpayi, kakarrumpayi.  Yungkaparrilki.  "Wa!  Wa!  Ngaju karna yani.  Ngurrara-kurra-jarri yirna."  That's kuja warlkangku yilyaja marlu yinya karlumpayi juju-kurra -- warnayarra-kurra.   Jarlkiri-kirra yanu.  Wajirli-pungu.  "Wa!  Ngaju! "  

Ngula-jangka wajirlirra pungu, wajirlirra pungu, wajirlirra pungu, wajirlirra pungu, wajirlirni pungu, wajirlirni pungu...  "Wa!"  Kulkurrurla jurnta yukaja yintirdikarirla.  Nyinaja, nyinaja, nyinaja, nyinaja.  Yarda karrinja-pardija.  Yarda rdikarl-jurrurnu yangka purlka-pardu.  Ngula-jangka wajirlirni pungu, wajirlirni pungu, wajirlirni pungu, wajirlirni pungu...   Yarda lurru yukaja -- yintirdikarirlalku.  "Wa!  Ngaju!  Waayi!  Warlkakunya kankulu muku yirri-mirliji-mirliji-jarrimi.  Ngulawangurla."  

Ngula-jangka, wajirli-pungu, wajirli-pungu, wajirli-pungu...  Yardarra yukaja yintirdikari-kirralku.  "Wa!  Wa!  Ngajulaw!  Waayi!  Wa!  Nawu!"  Kakarrumpayi wajirlirra pungu, wajirli-pungu, nganayi-wanalku Parrulka-wanalku, Pararri-wanalku wajirlirni pungu, wajirlirni pungu, wajirlirni pungu, wajirlirni pungu...  Yaa--a!  Wantija.  Yaarlparla wantija.  "Wa!  Wa!  Wa!  Wa!  Wa!  Wa! "  Ngawu-ngawu-pardurlu.  Wa!  Punkungku.  Wajirlirni pungu.  

Ngula-jangka, karrinja-pardija, parnkamirra, parnkamirra, parnkamirni, parnkamirni -- kakarrara yanu Wapurtarli-kirra.    Parnkamirra, parnkamirra...  Parnkamirni, parnkamirni...  Yintirdikarirla luurr-pungu (luwurr-pungu/ lurrurnu pungu).   "Wa!  Wa!  Wa!  Wa!"  Yarlurnu.  Warnayarrarla yaarlpa wantija -- wita-wiyi-jiki.  Parnkamirni, parnkamirni...  Kutulku--u.  Yanu nganayiki Puyurruku.  Puyurru-jangka parnkamirni.  Ngurrangka Puyurrurla yukaja.  "Wa! Wa!  Ngajurna!  Waayi!  Wa!"  Parnkamirni, parnkamirni...  Lawa yarda tirlkirrki luwarnu.  Wa!  Wajirlirnilpalu pungu ngapangku tarnngangku-kirli.  Wajirlirni pungu--u,  yukaja nganayirla Parrulkarla.  Ngula-jangkaju wajirli-pungu mungalyurrulku.  "Wa! Wa!"  Yali wantijarra, wantijarra, wantijarra.  Yarda karrinja-pardinjarla wajirli-pungu--u, wajirli-pungu, wajirli-pungu...  "Wa! Wa!  Wa!  Wa!  Wa!  Waayi!  Ngawu-ngawurlu."  Wajirli-pungu, wajirli-pungu, wajirli-pungu...  Ngula-jangka, yarda yilyanjarlu-manu kakarrarni-nginti.  Yungkaparrilki parnkamirniyi--i.  Warntapiji jardalku manu.  Warntapi-wanarlu yatujumparrarlu wajirlimpa pungu, wajirlimpa pungu, yajirlimpa pungu...  Yapunjumanu-kurra-wiyi yukajampa.  Ngulangka wantija.

"Waayi! Wa!  Waayi!"  Ngula-jangka yardarla yaarlpa wantija warnayarra-jala -- wita.  Warnayarra panu-jarlulkulpalurla yaarlpa wantija -- panu-jarlulku, panu-jarlulku warnayarra-kangukangulpalu wantija, wantija.  Wantijalpalurla.  Yaarlpalurla wantija marlu-kurluku-pulku.  

Wajirli-pungu, wajirli-pungu...  Yukajampa.  Ngula-juku.  Yungkaparrilki-jangarrarna yirri-puraja.  Ngula-juku--u.  Luurrparni pungu.  Ngula-jangka parnkamimpa paa--a kankarlarra parnkamimpa, parnkamimpa, parnkamimpa...  Kutulku parnkamimpa Yirntaramurru-kurralku kutulkuna (now).  Yirntaramurru-kurralku.  Wapurtarli, Mt. Singleton-kirralku.  Wapurtarli-kirralku.  Parnkajampa--a.  Karrarlurra kangu.  Ngunaja kaninjarra.   Larrkarrurl-parnkaja rawungka -- yinya wurnturu kaninjarra wurnturu.  Larrkarrurl-parnkaja wurnturu-nyayirni warrpalypa yangka tirna-pardu.  Yukaja.  Tirna-pardu waja yungu yukaja -- yangka marlu-kurlu.  Yukaja tirna-parduju.  Parnkaja.  Yarda rdikarl-jurrurnu kankarlarralku jingijingi parnkaja yinya kankarlarra pirlingkalku yukaja.  Pirlingkalku yukaja.  Ngula-juku.  Pirlingkalku yukaja.  Pirlingkalku yukaja.  Ngulyangkalku yukaja kaninjarralku.  

Tarnnga yukaja yalumpu nyinanya kaninjarra.  Lawa-juku.  Nyinajalpa tarnnga.  Nyinaja, nyinaja, nyinaja, nyinaja...  Ngakalku tarnnga-juku yukajarra -- tarnngalku yanu laniji.  Wilypi-pardija, tarnnga yukaja -- purlka-pardu yangka wilypi-pardinja-wangu yukaja tarnnga-juku.  Tarnnga-juku yukaja.  Ngula-juku ngayirna yungkaparri-pardu wangkaja.  Yantarnilki-pala.  Yii-i!  Nyinajalpa, ngarnulpa.  Ngarnulpa yangka ngurrangkarlu.  Ngarnulpa, ngarnulpa, ngarnulpa.  Lawalku yangkaju ngapa.  Lawa-nyinajalku.  Jingijingilki yanu.  Ngapaju yinya yanu.  Jingijingi right up nganayi-kirra, nganayi-kirra yanupa, nyiya-kurra yanu?  M!  Yanu.  Yinya ngapaju yanu jingijingi.  Nganayi-kirra, Wapurtarli|- Wapurtarli-wangu, Mirawarri-kirralku yanu ngapaju.   That ngapa, him bin go longa Mirawarri.  Mt. Doreen-kirra kutukurralku yanu -- nyanungu purlka-pardu.  Yanu.  Yinya-kula yatujumpayilki kulpaja.  Kurlurlumpayilki.  Kurlurlumpayilki-wangu yatujumpayi kulpaja.  Nyurru yukaja yangka Yirntaramurrurla -- yirdingka yukaja.  Ngarnulpa kaninjarni pirnkingkarlulku.  Ngapaju yangka jingijingi yanu yinya nganayi-kirra Mirawarri-kirralku.  Mt. Doreen-kirra.  Yuwayi, Mt. Doreenrlalku ngapa jingijingi yanu.  

Nyanungu kaninjarra walyangka yukaja.  Yirntaramurrurla yukaja -- yangka purlka-pardu Warntapi-wardingki.  Warlkanji-panu.  Puta-pungulkaw!  M!  Putalku ngarnu.  "Wa!  Wa!  Ngaju mayi karna wapa!  Yuwa ngaju mayi!  Wa!  Wa! Ngawu-ngawu-pardu.  Wa! "   Lawalpa tuurl-pakarnu watiyarlu.  Pungulpa, pungulpa, pungulpa...  yangka ngurrangalku kutulku pungu, pungu, pungu...  "Yantajulu jurnta!  Wa!  Jurntajulu yanta!  Jurntajulu yanta!  Wa!  Jurntajulu yanta!  Wa! Jurntajulu yanta!  Wa! Jurntajulu yanta!  Wa!  Wa!  Jurntajulu yanta!  Wa!"  Purlka-pardu, marlulpa nyinaja marlu-jukurrpa-yijala.  Nganayirla Warntapirla.  Ngula-wardingki, pungulkulu.  Yanulku purlka-pardu nyanunguju.  Parnkaja.  Kakarrumpayi yinyakurla yukaja.  Yuu!  

(Yuwayi!  Yantarnilki-pala!  Jatimapi-mantalki-palaw!  Japanangka!  Ngula-jukuw!  Yapi-pardu ngayirna wita wangkaja -- wita-juku yapi(half)-jiki. )

Yii!  Ngulaju yukajalku yangka Yirntaramurrurla japarrarlalku yukaja. Wa!  Wa!  Wa! Yukajalku tarnngalku.  


Ngawinyi-ngirli, Ngawinyi-ngirlili, Pannganyku-ngurlu-pala yanurnu.  Jarnkurnu-pala yanu.  Pannganyku-ngurlu, Jurturangi-ngirliyijala. Jurturangu-ngurlu, Jurturangirla pungu.  Wali kakarrumparra-warnu.  Kakarrumparra-warnu jankaja Pannganykurla.  Karlumparra jankaja Ngawinyirla.  Yali pardijarni, jarnkurnu-pala yanu -- Pawala-kurra, Yurrunju-kurra.  Yurrunjurlalku-pala jankaja.  Yurrunju-jangka-pala pardijarra, Likirnngiki.  Likirnngi nyampu yatijarni.  Likirnngirla jankaja, ngulajangkaju, yanurra nganayi (nyiya yangkaju?) Tiriyiki.  Tiriyiki.  Nyampu karlumparra yanu.  Ngulaju nganayi (nyiya yangkaju?) yangka yalumpu, jintakarikirra yangka, karlumparrawarnunya yanumparra yanu yalumpu Yapalkijirri-wana.  Yanurra.  Pakarliparnta -- Yapalkijirri. Nyampu-jangka nyiya-jangka mayi yalumpu kujakarlipa yunparni yangka nyarrpa? Yanurra Wanulju-wana.  Ngurlupurranja-wana.  Yanurra.  Jupurrurla-jarra.  Nganayiki -- yalumpuku Linjirrmalaku.  Ngulangka jankajarra.  Ngulajangkaju yanurra Jirrijirriparnta-wana Wayirriki.  Wayirrirla juka-yirrarnu yarrirdi-yarrirdi.  Juka-yirrarnu.  

Panukarili yanurra Lirrakilpirri-kirra -- kakarrumparrawarnu.  Ngulajangkalu, kujalu yanurra jinta-jarrinjaku.  Karlumparrawarnu yanurra Puwuny-niniki.  Puwuny-niniki yanurra.  Puwuny-ninirlalu jinta-jinta-jarrija.  Puwuny-nini-jangkaju  yanurra Pukamarraku.  Pukamarra-jangkaju yanurra -- nganayiki -- (nyiya yangkaju marliri?)  Milpartiriki.  Milpartiriki yanu.  Milpartiriki karlarra yanu -- panukari.  Parralyu-wanalu yananyarra.  Yanurralu nganayiki, Kunarlarranyuku.  Kunarlarranyu-ngurlulu yukajarra kakarrarapurda panukari -- nganayi-kirralku -- Jiparanypa.  Kulkurru-wanalu yanu.  Kulkurru-wanalu yanu.  Walilirla jurnta-karrija yatijarra-jarrijalpa kulanganta nganayi -- kulanganta jipilyaku, kala nganayi yuparlilpa waraly-karrija.  Jurntarla kankarlu-jarrija.  Pirri-pirri-manulu ngaka kurlirra-yatijarra.  Yuparlilpa waraly-karrija.  Yangkajuku kujakarlipa luparljinirra (??) yani.  Ngula yangka karlipa yunparni nyanungu ngula karlipajana.

Ngulawarnujulu pardijarra  nyanungu Jiparanypaku jintaku.  Jiparanypaku.  Jinta-jinta-jarrijalkulu Jiparanyparla.  Jiparanypa-ngurluju, panukarili kakarru-ngurlu yanu nganayi-ngirli -- Puulypungu.  Milpartiri.  Jaralyparikiji. Laanjakungarduyu.  Puuly-pungulu, puuly-pungulu, puuly-pungulu.  Yuwayi.  Wali nyanungu, nyampu yanurnu nganayi -- Wangkinypa -- yatijarni.  Yanirni ka Wangkinypa kuruju-yijala (=cross).  Nyanungulu yanurra.  Walirla puurl-pakarnu kutururluju.  Nyanungu-juku -- nganayi -- Jiyikipatapatarla puurl-pakarnu kutu.  Kuturu nyanunguju palka-jarrija Mangaya.  Yanurra Yuwinjiwitaku.  Yaninjarra yanu.  Yuwinjiwitarla Rdiirr-kuju-kujurnurluju (??) wapirra Marntawara-wana.  Kujalpalu/-Ngirnkipajurnu wapirra.  Jupurrurla.  Wapirra.  Ngulajangkaju yanurra Jiparanypakuyijala jintaku.  Whole lot now, Jiparanyparlalku laarr-pakarnu.  Whole lot-rli.  Panungkulku.  Jinta-jinta-jarrinjarla.  

Ngulajangkajulu pardijarra, Rdilkiyakulku.  Rdilkiyarla, Rdilkiyarlalkulu laarr-pakarnu -- Rdilkiyarlalku.  Rdilkiyarlalku.  Rdilkiya-ngurluju Kantuwarraju kulpaja.  Kantuwarra ?? pardijarra, kujalparla taarr-taarr-pardija yakajirriki.  Ngula nyangulujana.  Yanurra tarnnga Wirnparrku-kurra kulpaja.  Pina kulpaja.  Kantuwarraju.  Pina kulpaja.  

Ngulajangka pardijarra yalijangkaju -- Rdilkiya-jangkaju.  Ngulaju Jawarlarra-kurra nganayi-wanalku -- yangka -- nyiya yangkaju ka karrimi? -- kutu yangka nganayi Yurrulju-jangka? -- Mulyumajukangu.  Mulyumajukangu pardija.  Wali karlirla yungu.  Karli-wangu, tururrurla nyanungurlu yungu kuntarla.  Nyanungurlu-nyanu karliji kangu Wirnparrku-ngurluju.  Mardarnulpa-nyanu yinjawangurlu karliji.  Yinjawangurlu mardarnu -- lawa.  Putarla yungu yalirliji.  Puta-yungurla.  Puta-yungurla.  Nyanungurlu-nyanu laja-kangurra  (??) mardarnu.  Karliji rdimpirlpa ?? nganayi...  Karli-jiki-nyanu kangu.  Nyanungurlurla kuntarla yungu.  Yalumpu-ngurlu pardija -- Wurruljulu, Wurrulju yanumpa nyanungu-kurra-yijala Wurruljuju.  Yanurla.  Wurrulju-jangka jintalku pardija.  Yanu nganayirlalku -- yatijarra yangka yali.



Nyampu karna jalangu wangkami ngajulu.  Ngajunyangu ngurrara karna
yimi ngarrirni Warnipiyi.

Ngulalpa Yamurnturrngukurralpa juurl-pungu malypakarra
malypakarraju.

"Kulalparna wantiyarla nyampurlaju?  Winjanirna wantija
Yamurnturrngurla?"

Manu ngulajangkalpa yardalku juurl-pungu Karrinyarrakurra,
juurl-pungulpa.

"Aa, kapunpa wantimi!"  "Lawa, kularna wantija Karrinyarra, ngaju
Karrinyarrarla lawaja!"

Ngulajangkalpa yarda juurl-pungu nganayikirra Yulumpawurrukurra.
Lawajuku.

"Yayi, kalakanpa wanti waja, malypakarra!"  "Lawa, lawa.  Ngaju
karna nyina wukulapa (?)"  Juurl-pungulpa, yardalpa juurl-pungu
nganayikirra Yamurnturrngukurra.  Ngulajangkalpa Yulumpawurrukurra
juurl-pungu.  Lawajuku.  Wuulypa wankarujukulpa juurl-pungu.
Ngulalpa yardalku juurl-pungu Karrinyarrakurralku.  Ngulajangka
yardarni juurl-pungu nganayikirralku, Warnipiyikirralku.

Warnipiyikirralkupala wangkaja, "Ayi, ngari ngulangka juurl-pungu
him???/yim, wirijarlu waja pirli ngulaju Warnipiyiji,"
wangkajalpa.  "Lawa ngulaju.  Aaa, juurl-pungu nganta nganayiji
malypakarrapardu nyanungu Warnipiyirlaju!"

Tarnngajuku rdilyki-rdilyki wantija.

Tarnngajuku wantija yinyaju wirriya? malypakarra-malypakarra.

Ngulajangkaju, karntajarrarlupala wayipi manu, palka manupala
miyi, mangarri.  Kujuntu yangka, mangarri kujuntu nat?
wayipinyayirni.  Karlajalpapala, karlajapala.  Parrajakurlurlu
nganta, parraja ngantalpalangu karrija nyampu karntajarraku.
Karrijalpalangu. Ngulalpapala wayipiji panturnu ngayi
nganayikirrajuku parrajakurra full up-nyayirni.

Wali, kujangurlu yarnkajarni nganayingirli pirlikaringirli
yarnkajarni Japangardi jarrarda.  Walilpa witirla nyangu kujarlu
kurlardakurlurlu, pikirrikirlirli ngantalpa nyangu.

"Karnta yalumpu waja kapirna mani Warnipiyirlaju!"
"Wapanja-yanta!"

Wayipilpa waparlku panturnulpala pimirdirlangu(rlu)ju.  Ngulalpa
yangka jintakari Nangala kujarlu manu,  "Wurnturu-jarrija waja!
Yalumpu waja yirna manu waja."  Ngantalpa nyangu, "Ayi, yalumpurlu
kangalingki watingki nyanyi?  Watingki kangalingki ngulangku
nyanyi lover boy-rlu marda!"  Nyangulpapalangu, milurnulpalangu.


Lawalpa kulpari parnkaja yangka yinyakurra nganayikirra
yuwurrkukurra.  "Ngulangka ngulangkurna yapa nyangu waja. Yapa
kangalingki jangkardu karri.  Ayi, lawarli karla waja mangarri,
wurrurlu karla miyi waja!"

Karlajalpala, karlajalpala, karlajalpala.  Ngayi, ngarntunyayirni
yilpala karlaja, pimirdirlangurlulpala karlaja, karlaja.

Well-i, jukurrpa nyanungu, ngulalparla jarrardalpa trouble-jarrija
Nampijinpaku.

Ngaju jala karna yiwirnngi nyanunguju nyina, nyanunguwardingkiji
Warnipiyiwardingki, ngajunyangu jukurrpa.

Well, Japangardilpa yanurnu-yanurnu nyanjaku.  Jarrardakulpa
yanurnu warrarda.  Parnkajarnilpa warrarda.  "Aaa, kari karnta
yalumpu waja yirna mani."  Rumu wajajurla yangka wangkajalparla.
"Lawa, marlpa karlijarra nyina!"  Lawaju kulparirra parnkaja.

"Ayi, yapa ngulakujaku karrinja-pardiya waja!"  Lawalpala
tarrap/trouble? "Karlangu mayirli tarnngangku waja yalumpurlaju
kulangali? Kapu lawa waja nyinami."  Ngantalpalangu kujarlu
nyangu.  Watilparla ngurralpa nyirlalku nyangu nganayingirli
yuntangurluju.  Yinyajarralku karntajarraku.  Karntaku Nampijinpa
wajapala nyinalku? Japangardi trouble-u-jarrija.  Nyangu jarrarda.


Ngulalpa, "Ayi, yalumpu yalumpurlungali palkangku waja japanku
nyanja-parnka! Yani wajarli ngurrakurra."  "Lawa, karli mangarri
karla kurtamu?rlaju.  Ngalinyangurlajangarra kuja."  Ngalpala
ngarntu ngantalpapala wayipiji karlaja, ngantalpapala karlaja,
karlaja, karlaja, karlaja, ngantalpapala.

Wantapalangu karlarra-karlarra jarrija.  "Ayi!"  "Ngana?"
"Yapakujakurlu yani wurajilki?"  "Lawa, kapu jalangu pina-yani
waja yinyaju."  Nganta yinyaju nyanunguku karntajarrapala yangka
that way wuturaripi nyangu wanarriyalku, "Watiyapardurla warany."


Ka jukurrpa wajan-pilij nyanungu nyanyijala?.  ??akampi
Warnipiyirla, ngurrjunyayirni ka nyina kuja.

"Ayi, ngajuku purlaya karnta waja!"

Nyangu, kurnta-ngarrurnu.  Kulpari parnkaja yinya Japangardi
wirrirlajangkaju. Kurnta-ngarrurnu jintakarirli Warnipiyirlarluju,
"Lawa ngajuku nganayi parnta, yampiyaju."  Karlangu?lpapala.  Yii,
ngurrakurralkupala kulpari yanu, yalumpurlalkili.

Nyinajayijala kalapala, ngulawardingkirli karlajayi.
Ngulajangkalkupala yarda yanu yangka karlanjaku.  Karlanjaku
kalapala. Yinyaju wali jiliwirri-maninjakiji laranyi-yarnkaja.
Nyanungu wati witirla nyanjakuwiyi yuwurrkungurlu watiyangurlu
kala nyangurni.  Nyangu kala.

"Nyiya kanpa ngulaju karnta?"  "Karnta wajarnaju ngajuku nyinami.
No jiliwirri-manta."  Ngulalpa yanurnu payi-payi
kurlardapardukurlu, pikirrikirlilpa yanurnu.  Tarnngakulpa waninja
wirinyayirnirli nyangu nyanunguju, jarrardakungarntirliji.

"Lawa, kulanpa nyiyaku.  Yinyaju yalumpuju lawa, kurnta-jarrija.
Jurntapalarla kulpaja nyanunguju karntajarra kankarlarra.
Nyinajalpala yinyakili.  Karnta yinyaku wati kulparraraja/u yanu.
Kalapalangu jiliwirri-maninja-parnkaja nyampu.  Ngulajangkarlapala
ngarrarni yanu wirlinyi yangka.  And kalapala ngarrarni watinyirra
nyangka nyanungujarrakuju nganayikiji jiliwirri-maninjaku.
Kalapala jiliwirri-manu.  Yangka kalapalangu jiliwirri-manu karnta
watingkila.  Nyarrparaju Nangala kalarla trouble-jarrija
Nampijinpakuju. Jungarni kalarla kalinyanuku trouble-jarrija.
Wurna kala yanurni.

Kala yi rapirti manu watiyarla nganta pikirrikirli kurlardakurlu,
nganayikirli nganta ... "Yiri wata karlan yani, yirrarnu yarruru!"
Ngulakurlu wala nyangurni, "Ya, karnta yalumpu walya karnarla
ngampurrpa nyina!"

Lawanyayirni yinyakuju.  Ngulakujuku kujajuku pura-jarriji
nyampuju karntakuju.  Ngulajukurna wangkaja.





Nyampu karna jalangu wangka, nyampu jalangu, wangkami karna, patutu.  Patutu watiya.  Kalalu maninjarla pajurnu.  Good medicine.  Watiya nyampu karna yirri-pura -- ngurrju.  Patutu yirdi -- karntakurlangu -- medicine-wangurla.  Wita kurdu, kala born-jarrija, ngulawarnurla, kalalunyanu watiya pajurnu parrka. Parrka yirdi.  And leaves kankulu nyurrurlarlu ngarrirni. Nganimparlu karnalu parrka ngarrirni.  Yangka wakirdi.  Ngula, good medicine kalalunyanu jakangka /- jakangka kalalunyanu purraja warlungku.  Jakangka.  Good medicine.  Ngulawarnuju, nuu kala wijinilki nyinaja.  Ngurrju.  Ngurrju kala nyinaja. Ngulawarnuju.  Warlujangka nganayijangka puyurrpajangka. Puyurrpa.  Warlu puyurrpa.  Warlu there.  Kaninjarni kalarla kampaja.  Kalalunyanu yali yirrarnu.  Nyurnu-nyurnurlu.  Kalalu yirrarnu nganimpa-nyangupurnurlu.  Kujalpalu nyinaja nyurruwiyi.

Nyampu karna yirri-pura wardarrka jinta.  Wardarrka watiya.  Ngula kalalu pajurnu.  Wali ngula kalalujana jintaku-marrarnirli (??) kalalujana pajurnu.  Yulyurdurlu.  Warlu yangka kalalu yarrpurnu puyurrpa.  Puyurrpa kaninjarni.  Kalalu yirrarnu.  Ngulawarnuju, kala wijini yangka yali junmajangkarlangu, kala muwa-manu wanarri.  Wardarrka ngurrju.  Watiya.  nganimparlu karnalu ngarrirni parrka.  Ngarrirni karnalu.  Ngulawarnuju, kalalu purraja, kalalu warlulku yarrpurnu, yali puyurrpakungarntirli. Nyurnu too, nyurnu, yangka parumpurru, ngulayijala kalalu yirrarnu -- wardarrkarla.  Manu patuturla.  Watiyarla. Ngulawarnu yapakariji, nyampu karna yirri-purami jirrama watiyajarra.  Ngulawarnu, watiya nganayi kijikiji.  Kijikiji. Kalalu pajurnu, pajurnu, pajurnu...  Ngulawarnu kalalu julyurlparla yirrarnu.  Kalalunyanu miyalulku maparnu. nganayipiyarlu-yijala, milk-piyarlu.  Kalalunyanu maparnu nyampu murrumurru.  Murrumurru.  yangka nyurnukujaku.  Ngulawarnuju, wijinirlangu kalalunyanu maparnu -- kurdu.  Good watiya, nyampu karnanyarra yirri-pura -- nganayi kijikiji.  Yirdi kijikiji. Nyampurnalurla show-manu walypaliki.  Nyampu waja kujalu yanurnu, Yurntumukurra.  Nganayirnalu pina-yirrarnu -- patutu, wardarrka, kijikiji.  Marnkurrpa.  Nyanungu ka kirrirdi-kirrirdiyijala karri -- kijikijiji.  Ngula karna ngarrirni.  Nyampu karna wangka. Yirri-purami karna.  Kijikiji yirdi.  Ngulawarnuju, jintakari, wanngardi yangka watiya, nyampu kuja/- payarrparla kujaka karri. Manu nganayi, minjinpa.  Marna.  Ngarninjakurlangu.  Yali kalalunyanu yirrarnu.  Kalalunyanu maparnu -- yangka nyurnu -- nganayirli kijikijirli.  Manu minjinparlu.  Good medicine ngalipanyangu.  Strong one.  Yaliji ka karrimi nganayirla payarrparla.  Payarrparla ka karri.  Pirlingka.  Yirdijarra jirramajala -- pirli, payarrpa.  Nyampu karnanyarra yirri-pura. Good medicine kujalpalu nyinaja.  Ngulajangka kalajana miirntarlu pakarnu.  Kalalpalu ngarnu.  Ngarnulpalu nyanungu.  Ngapangka julyurl-yirrarninjarla.  Alright.  Julyurl-yirrarnulpalu, ngulawarnuju, nyampu karnanyarra yirri-purami jukurrpa, jukurrpawarnu watiya: wanngardi.  Wanngardi manu jintakari nganayi minjinpa.  Yirdi minjinpa.  Watiya.  Marnajala.  Wali nyanunguju, parntimi ka ngurrjunyayirni.  Ngurrju.  Karnanyarra yirri-purami.  Manu nganayi kijikiji.  Manu wanngardi.  Manu patutu.  Yalumpurrapatu, nyurnu-nyurnu, kujalpalu nyinaja jarlupatu, kamparruwarnupatu, ngulajulpalunyanu yirrarnu. Yirrarnulpalunyanu.  Puyu-pinjarlalpalunyanu yirrarnu. Pinangkalparlu.  yangka nyurruwarnupaturlu.  Nyurnu-nyurnu nyampu kujalu muku wantija.  Manu nganimpa pirdangirliwarnu.  No. Kamparruwiyi yali kujalpalu nyinaja kamparruwarnupatu. Ngulalpalu ngamingka julyurl-yirrarnu.  Ngamingka wiringka. Yirrarnulpalu.  Karinganta ngurrju.  Ngurrju waja ka parnti. Yirrarnulpalunyanu, yangka walypali kujaka ngunami, yapakurlangu kala ngunaja ngurrjuyijala.  Walypalikirlangu, yapakurlangu. Wali ngurrju.  Nyampunyarnarla yungu.  Watiyaju.  Dr. DD-ki. Kajikalu marda yirrarnu, ngurrju-mani kajikalu watiyajangka -- ngurrju.  Yali mijilypa.  Yangka makutukurlangu.  Wijini. Makutu.  Ngulakurlangu.  Yirri-purami karna.  Minjinpa kalalunyanu manu, puyu-pungu, puyu-pungu... kalalu. Ngulawarnuju, kalalu ngapangka julyurl-yirrarnu.  Wurra kala julyurlparla ngunaja, ngapangka.  Mijilypa.  Ngulawarnuju, kalalu wita ngarnu.  Yapakari kalalu wijini maparnu.  Ngulawarnuju kala yirlara yangka wanarrirlangu kala rdiinpari-jarrija junmajangka. Junmajangka.  Ngula.  Yangka kujakalunyanu wanarri pajirni. Wanarri.  Nyampu karna yirri-pura Warlpirirli, and English ka karrimi ngulajuku.  Walypalikirlangu.

Ngajunyangu karnanyarra yirri-purami yalumpu.  yaluimpu kujakarna yirri-purami.  Watiya.  Kujalpalu use-manu nyurnu-nyurnurlu. Nati jalanguwarnu.  yali kamparruwarnu karna yirri-pura. Kujalpalu kamparruwiyi nyinaja.   Nyampu karna wangka, jalangu. Ngurrju karna yirri-purami.  Ngulawarnuju, yalingirli, yangkalpalu manu, yirrarnulpalu.  Ngapangka julyurlparla. Ngamingka.  Nyiya kuja walypalirli ngarrirni?  Walypalirli kalu ngarrirni coolimon.  We call im ngami. 

Yinirnti kalalu jarnturnu -- ngulakungarnti.  Yangka wita -- mardu.  Ngulangka kalalu julyurl-yirrarnu mardungka witangka. Kala wiri.  Ngula kala karrija.  Ngapakurlangu.  Ngulangurluju, kala yanu.  Kalalu nyinaja, ngarnu, ngarnu, ngarnu... Ngulawarnuju kalalu pardijalku wurnalku.

Kalalu nyinajayi.  yupujurla.  Nyinaja kalalu.  Walypali call it 10 days.  Nganimparlu karnalu ngarrirni panu.  Panu ngurrakuju. Ngulawarnuju kalalu karlaja, karlaja...  Miyi nganayi yarla. Yapakurlangu yarla.  Walypalirli call im bush potato.  Ngula. Ngayi karna yirri-purami.  Ngula kalalu karlaja.  Wijini yangka kalalunyanu juturnu.  Ngula kalalunyanu kulpanjarla maparnu. Nganayirli mijilyparlu.  Manu nganayi yangka minjinparlu. Kalalunyanu wanarri maparnu.  Kalalunyanu maparnu, maparnu... nganayi manu wakujarra manu miyalu.  Manu wanarrijarra.

Ngulawarnu, kala nyanungu, Karinganta ngurrjulku karna wapami. Ngurrjulku karna wapami.  Kalanyanu feel-manu nyanungurlujuku. Kalanyanu purda-nyangu, karinganta karna ngurrjulku wapami. Karna nyampunya wangka.

Ngulawarnuju, watiya yangkayijala.  Kurdukari kala palka-jarrija wita.  Kurdu wita.  Wardarrka kalalu watiya pajurnu. Ngulawarnuju, kalalu warlungka kaninjarra purraja rdakungka. Ngulawarnuju, kalalu/- kurdu yalumpu kalalu purlirrji-manu. Warlu kampanjarla kala purlirrji-jarrija.  Ngurrjulku. Ngulawarnuju kala murrumurruwangu nyinaja wita yalumpuju. Ngulawarnuju, ngamardinyanu, jajinyanurlu, ngamardinyanu there kalalu ngarrurnu  yirdi karrmulypa waja.  Karrmulypa.  Yangka kurdujangka witajangka pirltirrkajangka.  Wiyarrpa waja! Ngulawarnuju, yangka kaparlipardu, yangka yali kuja yalumpu nguyu-yirrarnu kurdu yalumpu, wali kalarla nyinaja ngurrju. Ngurrjulkuyijala grandmother, walypali callim grandmother. Nganimparlu, kaparlipardu karnalu ngarrirni -- kaparlipardu. Wiyarrpa muturna.  ngulawarnuju, nyurnuwangu kala yali kurdu nyinaja.  Kala pirltirrka nyinajayi.  Ngulawarnuju, kurdu yalumpu kala wiri-jarrija.  Kala ngurrjunyayirni.  Kala mardarniyi!

Ngulawarnuju, nyampu karnanyarra ngarrirni wita story, yimi, jaru -- nyurnupatukurlangu, kamparruwarnupatukurlangu, kujalpalu nyanungu walypaliwangurlawiyi nyinaja.  Kamparruwiyi.  Yalikari manu yalikari manu yalikari.  Kujalpalu nyinaja. Wangkajalpalurla ngurrangka panujarlu purlka-purlka. Wangkajalpalurla.  Miyinganpa yungka!  Yuranypanganpa yirraka! Kiliki ka yanirni wirijarlu.  Kiliki, ngapa.  Kala yanurnu. Ngulawarnuju, kalalu yangkaju nyangu, Karaw!  Ngamarnaju wipimi.  Ngamarna  Miyi yarla.  Walypalirli kalu ngarrirni bush potato.  Nganimparlu karnalu ngarrirni yarla.  Ngulawarnuju, yarla yalumpu kalalu luurl-nyinajalku ngarntulku.  Kurdungku murnmangku kala luurl-yirrarnu ngamarnarlu -- miyingki.

Kurdu-kurdulpalujana wiri-manu ngurrju-nyayirni. Purunjuwangulpalu nyinaja nyurruwiyiji -- ngurrju.  Jalangu- jalanguju purunjulku.  Pirdangirliwarnuju.  Nyampujulu yanurnu ngaka -- purunju-witawangu --  manangkarra-wardingki. Kamparruwarnulpalu nyinaja -- kamparruwarnu, ngulaju purunjuwangu -- lawa.  Nyinajalpalu ngurrju.  ngayilpalu wapaja yangka kuyupuka.  Muturnakurla yungu manu yangka wiyarrpa purlkaku. kalarla yungu -- kuyupardu.  Kajanyanulpajana mardarnu panujarlu -- kajanyanu, ngulajulpalu kuyu panulkulpalurla pinjarla yungu. Panungku.

Yangka yalumpu watiya medicine, ngurrjunyayirni, patutu, kijikiji, mijilypa, wanngardi, wardarrka, wartarurru. Ngulapatu, nyiyakantikanti yalumpu, medicine, marna wijinikirlangu yangka murrumurrukurlangu, kujalpalu murrumurru-jarrija.  Miyalu, purturlu.  Manu jurru.  Ngulalpalunyanu maparnu wanarri manu miyalu.  Manu wakujarra.  Manu purturlu.  Ngulajulpalu ngurrju nyinaja.  Nyinajalpalu ngurrju.

Ngulawarnuju, yali yangka kujalpalujana purlka mardarnu, purlka- purlkalpalu lirri-nyinaja yamangka.  Kanjarla kalalu kujurnu kuyupardu.  Kalalujana yungu.  Ngulaju ngurrjungkulku. Nyurnuwangurlu.  Kalalujana yungu.  Nyampu karnanyarra ngarrirni story kujalpalu yali kamparruwarnu nyinaja.  Jalangu, purdangirliwarnu, ngula kalu nyina, trouble, trouble kalu wirilki mardarni.  Yangkapalarlu wiringki.  And yangka kujakalu yanirni trouble.  Kamparrulpalu nyinaja ngurrju.  No trouble.  Trouble- wangulpalu ngurrju nyinaja.  Kuyupukalpalujana pantirninjarla yungu.  Yangka yalumpu wurlkumanuku.  Kaparlinyanuku, ngamardinyanuku, jamirdinyanuku, ngamirninyanuku.  yangka kujalpalu nyinaja purlka-purlka.  Purlka-purlka.  Tirnapardu. Kujalpalu nyinaja nyurruwiyi.  Ngulawarnuju, nyampu karna wangka, yirri-purami karna, yirri-purami karna jukurrpa, kujalpalu yalirla nyinaja, yapa, ngulawarnu karna yirri-pura, kujakarna wangkami.  Ngulajulpa/- nyinajalpa.  Ngurrju.

Nyampu karna wangkami, yirri-purami karna every medicine.  Marna. nganayi minjinpa.  Manu kijikiji.  Manu wartarurru.  Ngulalparna wangkaja.  Yirri-purami karna jukurrpa.  Jukurrpawarnu watiya. Nyiya, nyiya kujarlipa purrami?  Kilyirrparlangurla, warlu/- yangka marluku kujalpalu pangurnu parlku.  Yalikarirla kalalu wardarrka watiya pajirninjarla yirrarnu.  Yalumpu puyurrparlu pungu.  Puyurrparlu.  Kala nyanungurla, watiya kala yurturlu karrija.  Kala nyurnuju ngurrju-manu.  Yangka nyurnuju ngurrju- manu.  Yangka yardajangka wirijangka.  Jujungku yungu pakarnu. Yapa.  Purlka-purlka, manu ngarnikirrawarnu.  Ngula karna yirri-purami.  Nyampunya.  Jalangu karna nyina purdangiliwarnu, ngulaju lawa.  Trouble-kurrapinangu.  Kujakarnalu reckon-jarri.  And kamparruwarnupatulpalu nyinaja ngurrju.  Ngurrjulpalu nyinaja. Nyampu kujakarnajana marlangka purlka-jarrija.  Ngulajulku karna nyina.  No nganayilpalu manu, nolu purunjurlu manu everything walypalikirlangu, no lawalpalu nyinaja.  Nyanungurlu, walypalirli kalanganpa warrki-manu.  Kala kalalunganpa yalinya yungu. Nganimpalparnalu yanu nganayikirra Tanami-kirra.  Yanulparnalu. Mijilyparnalu manu -- mijilypa.  Manu watiya nganayi yangka mardalyi (??).  Kurnpu kujaka karri mardalyi.  Yalirrarla. Kalarnalu kurnpu ngarnu.  Yalirrangurlu.  Miyiwangurla. Kalarnalu yanu.  Nganayipinkikirra Granites-kirra.  Yalirrawana, yali kujalparnalu travel-jarrija.  Nuulparnalu make-manu trouble, trouble yalumpu walypalikirra, no, ngaka kalalunganpa yungu walypalirli miyi manu kuyu.  Nyurnu-jarrijarnalu yalirlajuku. Nganayirla Tanamirla yirdingka.  Walilparnalu nyinaja ngurrju. Jarlupatu.  jarlupatu kujalparnalu nyinaja.  Ngulawarnu karnarla nyina ngurrju.  Ngulawarnuju, nyampu karna yirri-purami, kujalparnalu nyinaja, yangka medicine, yalumpurlajukulparnalu manu -- mijilypa, wanngardi, wardarrka, wartarurru -- ngulapatu yangkaju watiyaju maninjaku.  Manu nganayi minjinpa.

Minjinpa yalumpuju, ngamingka kalalu julyurl-yirrarnu, ngurrju, kalalu ngamingka yirrarnu ngapangka.  Ngula karna yirri-purami. Purlka-purlka kujalpalu nyinaja nyurruwiyi -- purlkapurlka. Ngula karnajana yirri-purami.  Kamparruwarnupatu.  Wangkami karna nyampu, yirri-purami karnanyarra -- yapaku manu walypaliki -- kala ngurrjulpalu nyinaja yaliji.  Kamparrulpalu nyinaja ngurrju. Yalumpu kujalpalu /-  Yalumpu kujalpalu yangka nyurnu mardarnu, nyurnu, Karinganta wiyarrpa, nyarrpa-manirlipa?  Ngulawarnuju, yangka yapa yilpa nyinaja ngurrju tirnapardu, yartarnarri. Yartarnarri karnalu ngarrirni, Yartarnarrikirli waja yalumpuju. Ngurrju.  Kalarla jurnta wilypi-manu yalumpu yarda, purturlurla, purturlurla, kakardarla.  Nyiya kuja kakardaju? Jurrupirdi.  Jurrungka karna ngarrirni.  Kala yinya purturluwana karrija yinya nganayi kutuwana kala karrija ngaparrpa.  Yali kalarla jurnta wilypi-manu, ngurrju.  Wali yartarnarrikirlirli wirikirlirli.  Walypalirli ka ngarrirni Doctor, doctor witch. Nganiamparlu karnalu ngarrirni yartarnirri.  Witch dotor kalu ngarrirni walypalirliji.  Witch doctor.  Ngula.  Walypalirli kalu ngarrirni. Nganimparlu karnalu ngarrirni yartarnarri wirikirli. Nyampunya karna wangkami, ngarilki karna yimi, jaru, yirri-purami karna.

Wardarrka yangka yalumpu, ngurrju.  Ngulawarnuju, wanngardi. Ngurrjuyijala.  ngulawarnuju, patutu ngurrju.  Yangka yalumpu nganayilki yaluumpu kujaka parntimi minyiparntiparnti -- watiya wita.  Parntinjarlpa.  Parntinjarlpa, yali kalarnalu parnti- nyangu.  Ngurlujala nyanungu -- ngurlu.  Ngulalparnalu yurrparnu pirlingka.  Kalalu yurrparnu.  Ngulawarnu, pirdijirri kalalu ngarnu yangka nyurnungku yalirli, wali kala ngurrju-jarrijalku yaliwarnurluju.  Ngurlu yangka parntinjarlpa.  Ngula karna yirri- pura.  Yalumpu, panukari, kujakarna ngarrirni, nganayi kijikiji- pinki manu wardarrka, manu patutu.  Patutu ka karrimi karntakurlangu.  Kurdu, wita, pirltirrka, wartardi, nuu kalalu ngarrurnu, yangka yirdikarirli, no ngurrjujuku.  Karinganta wita waja.  Ngamardinyanu yali, nyanungukupalangu, nyanungukupalangu, kalalu ngarrurnu, Karinganta wiyarrpa.  Kalalu ngarrurnu mata. Mata-pajurnu kalalu.  Wiyarrpa kalalu garrurnu nganayi karrmulypa.  Karrmulypa.  Karrmulypa kalalu ngarrurnu. Karntakurlangu yangka, watiya yalumpuju kalalu pajurnu nganayi medicine. Nganayi patutu.  yalirli kalalu pirrjirdi-manu.  Kala jinta, parra jinta kala clean-manu.  Yali yangka puyurrparlu warlungku.  Ngula kalalu jintawarlayi yalumpujuku kalalu ngamardinyanurlu, jajanyanurlu kalalu julyurl-kujurnu. Ngamardinyanu yalumpu.  Kaparlinyanurlu kala julyurl-kujurnu. Yangka ngamardinyanu yalumpu, witakupalangu.  Yali yapa karna ngarrirni nganayi karrmulypa.  Yapa karnta.  Kurdu yali, yangka kujalpalu puyurrparlu yirrarnu, manu warlungku kujalpalu yipangku purraja, nganayi kilyirrpajagka yipalkulpalu yangka pirrjirdi- manu, kalalu ngulaju pirrjirdi-jarrijalku yangka yalumpu wita. Ngulawarnuju, kalalurla yungu, kalalu yiti-mardarnu.  Ngayi karna wangka nyampuju -- jaarlparrarlu karna yirri-purami -- jaarlparrarlu.  Wurlkumanu nyurnupuru.  Ngulawarnuju, kalalu ngarrurnu, Yungka wajarla.  Kala yulaja nyanungu wita.  Kurdu. Kalarla yungu nganayi ngapurlu.  Walypali callim nganayi milk. Yapakurlangu ngapaurlu.  Ngapurlu waja.  ngayi karna yirri-pura. Yirdi kujalu wajawaja-manu (Wali jintalku karna ngarrirni -- milk.    Yangka yali karrmulypa, karnta, ngulaju kala ngurrjulku wapaja -- warru wapaja yangka medicine yangka yalumpujuku nganayirli puyurrparlu yangka yalumpurlujuku ngurrju- manu.  Warlungku.  Warlu kalalu yarrpurnu.  Puyurrpa. Wanarrijarra kaninjarni kala jaka kampaja.  Kala ngurrju-manu. Ngulawarnuju, nuu wijini-jarrija ngulawarnu kala.  Lawa. Wijiniwangu kala nyinaja ngurrju.  Parlpurulku.  Yalumpuju kala yangka japurnu yangka watiya yalumpurlu nganayi patuturlu.  Manu nganayi wardarrkarlu.  Ngula kala parntija.  Watiya waja.  Ngula.

Ngayi karnanyarra yirri-purami nyurnupatukurlangu kujalpalu karrija.  Nuulpalujana/- ngayi karnajana yirri-purami nyampu, walypalaju(??) kalujana yangka jungarni-mani.  Kala yalumpujulpa nyinaja yapaju maruju lawanya.  Nuulpalujana yapangku/- ngakalpalujana yunparnu kurduju.   Ngayi karna yirri- purami jukurrpawarnu, kurdukurlangu.  Kurdukurlangu ngayi karna yirri-purami.  Ngula ngaka kala come out-jarrija.  Nuu kalalujana rdakangku yapangku wilypi-manu, lawa.  Ngayi nyanungujuku kala yalumpuju kuru wiri-jarrija.  ngakarla, Karingantaw! Yururrijalku waja.  Kalanyanu nyanungurlujuku ngarrurnu. Karinganta yururrijalku.  Ngulawarnuju, ngamardinyanu kala ready-jarrija.  Ngamardinyanu.  Yama kalarla nganturnu -- yunta manu warlu kalarla yirrarnu.  Yi! Wiyarrpa kala jitija -- kurdu. Ngayi karna yirri-pura, ngayi karna wangkami nyampuju.  Ngayi karna yirri-pura.  Story ngayi karna wangka.  Yinma(??) waja karna jaru yirri-pura wiri.  Yakayakalpa karrija marukurlangu. Yapakurlangu.  Nuulpalu/- kujarlangu wangkaja, Karinganta kurdu ka ngunami.  Nuu kujarlangulpalu wangkaja -- lawa.  Ngakalpalu nyangu wirilki.  Yangka yalijiki.  Ngakalparla kaparlinyanu pina- pardija.  Karinganta karntapardu.  Karntapardu nganta. Kaparlinyanurlu yirri-puraja yangka muturnarlu.  Wurlkumanirli. Yangka yalumpu kuja kurdu kurrily-pungu, kuja nguyu-yirrarnu. Nguyu-yirrarnu.  Ngunanja-yirrarnu waja, nguyu-yirrarnuju karna ngarrirni.  Ngunanja-yirrarnu.  Yangka kurdu yali wita.  Ngula karna yirri-purami.

Nyiyakuja watiyaju kalalu pajurnu?  Patuju.  Manu wardarrka. Ngulangku kala purraja, purraja, puraja... kala jakalku kala kampaja, kampaja...  Ngulawarnu, jaka kala kampaja, yalumpurluju watiyarlu kala clean-manu.  Jintawarlayi kala parljurnu. Jintawarlayi.  Nuu kala murrumurrulku nyinaja yali, kurdujangka yangka yalijangka, no lawa.  Lawa.  Ngurrju.  Ngulawarnuju, yangka kurdu kala yalijiki/- parrajarla kala kanjaniyi. Kalalurla warlu kilyirrpa kujurnu.  Kanunjumparra.  Yangka purturluku ngunanjaku wita nyanungu yali nganayi kurdupardu.  No blanket, no yangka blanket-pardu wita kurdukurlangu, lawa.  Warlulpalurla kilyirrpa kujurnu kanunjumparraju.  Ngulangkalpa purlkungka nyinanjinanu.  Purlkungka.  Kala yulaja nyanunguju kurdu, karntapardu.  Ngula kalarla yiti-yungu, nganayi yungu. Jutarnijarra ngayi kalalurla yungu.  Nganayi, ngapurlu.  Kalarla yungu...

(END SIDE ONE)

(SIDE TWO BEGIN)

Yangka kalalu nyangu.  Karinganta nyampulu luurl-yirrarnu. Kalalu karlaja, karlaja...  Karlangurlu kalalu karlaja... Ngulawarnuju, kalalu wilypi-wilypi-manu miyi yangka yali -- miyi nganayi puurdajala karna ngarrirni -- puurda.  Puurda karna ngarrirni miyi.  Ngakurrujala karna ngarrirni -- ngakurru. Ngapawangurla, dry time, yangka lijingka, liwirnjirla, kalalu miyilki nganayi puurda kalalu karlanjarla ngarnu -- ngapawangurlaju.  Yalinyalu walyuru/- walyuru-jarrijalku.  Yangka ngapawangurla, kililiwangurla.  Yangka linjingka marnangkaju, kalalu puurdalku ngarnu karlanjarla.  Yalirlinya kalalunyanu walyuruku-manu.

Ngulaju kala/- yamangkalku yukaja.  Ngulawarnuju, yamangkalkulpalu nyinaja, nyinaja...  Ngulawarnuju kalalu pardijalku.  Ngaka wuraji-wuraji.  Wanta-jiirlpa.  Wanta-jiirlpa. Wantaju kala kaninjarra nyinanjarra-yanu.   Ngayi karna yirri- purami.   Yangka kujalpalu/- kujalpalu wapaja murrawiyi, kujalpalu yangka nyinaja yapa kamparruwarnupatu, ngula ngayi karna yirri-purami kamparruwarnupatu.  Ngulawarnuju, yanulpalu, yanulpalu, yapa.  Ngulawarnuju, nyampunya karnajana yirri-purami, yangka yalumpu yapa, kujalpalu yanu.  Ngayilpalu/-  Karingantaw! Yangka yalumpuyijala.  Kalalu/- kalalujana yangka miyi-miyi- nyangu yapa.  Karinganta yalumpu wartardi ka wapami.  Wartardi. Nuulpalu ngarrurnu yangka, yangka yapangku walypaliwayirli, no yapa way.  Karinganta wartardi yalumpu yali ka nyina -- wiyarrpa.  Wartardi.  Yalumpu, nuu kalalurla waraparnpija karntaku, no lawa.  Lawa.  Kala karrija lawa.  Kurntangka. Kurntangka waja.  Miirlmiirlpa kala karrija -- miirlmiirlpa. Kala wurulypa nyinaja.  Wiyarrpa waja.  Yirri-puranjakuju lawajala.  Ngulangka nowlpalujana kurdukurduju panu-manu kamparruwarnurlu.  Manu kuja jalanguwarnu manu kuja panu-jarrija. Wiyarrpa waja.  Ngayi karna yirri-purami yimi, jaru.  Ngayi karna yirri-purami jaru.  Ngula.  Nyampu, yali kujalpalujana wita-wita yapakarilpa wiri wapaja, yapakarilpa yangka purdangirliwarnulku, nyiya kuja?

Kuyulpa palka-manu.  Manu mangarri.  Miyi nganayi puurda. Miyilpalu pangurnu.  Ngamarnalpalu wilypi-manu.  Kalalu karlaja, karlaja...   Ngulawarnu kalalu wayi-purrurnulku.  Kalalu yujukulku nganturnu.  Yalumpunya karna yirri-purami.  Watiya yangkajuku.  Kalalu pajurnu.  Wardarrka, patutu, wartarurru, wanngardi, minjinpa, kijikiji, manu nganayi parntinjarlpa. Ngulaju ngarninjakurlangu pirdijirri.  Ngurlu.  Pirdijirri kalalu yurrparnu, pirlingka.  Ngurlu yangka parntinjarlpa.  Yalinya. Good medicine kalalu nyanunguju ngarnu.  Kalalujana yangka yurrparnu.  Jarlupaturlu kalalu yurrparnu wurlkumanu -- wurlkumanurlu.  Kujalpalu yalirla nyinaja, ngurrju, karnajana yirri-purami, ngalipanyangupurnu kaparli.  Ngurlungku, miyingkilpalunganpa yungu.  Nganimparlulparnalujana kuyu yungu. (??)  Pantirninjarla.  Kuyulparnalujana ngayi-pungu.  Yurapiti, kujalpalu pungu yurapiti, purdaya, mala, pakuru, nyiyakari- nyiyakari yalumpukula -- kuyu -- janganpa, manu kuyu nganayi kirlilpi.  Manu kuyu nganayi jajirdi.  Yilpa manangkarrarla nyinaja palkawiyi.  Kala lawalkujala.  Jalanguju.  Yanurnalu nganimpa manangkarrakurra.  Manu lawarnalu nyangu warru-nyangu. Yalumpu karna yirri-purami. Palkajuku kalu nyina milpartiri kalu nyina, kururrungu kalu nyina, marlu kalu nyina, palkaju. Pujikati kalu nyina, pujikati nganayi walypalikirlangu pujikati, kala ngaya kalu nyina.  Ngaya.  Ngula.  Lungkarda, mirnirri, jungunypa kalu nyina, wijarla kalu nyina, wijarla.  Walypalirli kalu ngarrirni little mouse.  Nganimparlu karnalu ngarrirni jungunypa.   Ngayi karna yirri-purami manangkarrarla. Milyirtiri, jungunypa.  Ngayi karnajana ngarrirni.  Panu, panu kalu nyina -- panu.  Nyampu karna yirri-pura.  Lungkarda kalu nyina, kuyu nganayi kalu nyina -- pilja.  Pilja kalu nyina. Ngulawarnuju, kuyu nganayi kalu nyina yurapiti, kururrungu, milpartiri kalu nyina, palkajuku.  Kala yali, mala, purdujurru, yarrkamardi, purdaya, 4-palakarili lawa-nyinaja.  Manu janganpa, manu pakuru.  5, 6.  Ngulalu muku yanu.  Kuyu janganpa.  Manu nganayi purdaya, manu mala, manu pakuru.  Ngayi karna yirri- purami.   yangka marda kajikalu rdakurl-mani marda nyampurlu kurdu-kurduwarnurlu.

Yimi nyanungu nyampu Warlpirikirlangu.  Story.  Yimi ngayi karna ngarrirni jaru.  Yirri-purami karna.  Nyampu karna wangka. Yirri-purami karna jaru.  Nyampu, kujalpalu yangka nyinaja -- purlka-purlka.  One Japangardi my brother-in-law  yangka Refrigerator bore -- wiyarrpa -- Japangardipardu yaparlana.  Kala yalirliji karlajarra, karlajarra... Nyurruwarnupatu karnajana yirri-pura -- kala karlajarra... ngulaju yajarriwangu.  Kala jintangkujuku ngarnu.  Kala purraja, warlungkaju, kala purraja, purraja, purraja...  Kala purraja, purraja...  Ngulawarnu kala jintangkujuku kala ngarnu.  Nyanungurluju.  Miyi.  Nganayi. Walypalirli kalu ngarrirni bush potato.  Nganimparlu karnalu ngarrirni yarla.  Manu puurda karnalu ngarrirni, jalangurluju. Puurda.   Lawalpalu nyinaja.  Yangka nyanungu Mirlilpa Bore- rla (??).  Refrigerator Bore.  Yalirli purlkangku Japangardirlilpa ngarnu jintawarlayi mangarri -- yalinya.  Kala ngarnu, ngarnu...  Yajarriwangu kala ngarnu, ngarnu.. Karinganta nyarrpara kuja miyiji?  Karinganta lawa. Jintangkujukurna ngarnu.  Yaparla nganimpakupalangu. Japangardi.  Mirlilpa.  Yirdi Mirlilpa.  Nganayirla Refrigerator Bore-rla kuja kujalu yirrarnu.  Yalirlanya ngayi karna yirri- puami.  Nyiya kuja jamawangurlu kala ngarnu.  Any yangka pirrjirdi kujaka yapakari nyina, yinjawangu, yinjawangu kujaka nyina pirrjirdi, nganyi karna ngarrirni.

Ngulawarnuju, ngarnu kala yalumpurluju yinjawangulu, something. Walypali, yangka kujaka walypalikari yangka kujaka walypalikari nyina -- ngulapiyayijala.  Yangka pirrjirdi.  Kuja miyi yinjawangurlu ngarni jalpingki.  Kalalu ngarnu nyurruwiyi. Ngulapiyayijala kalalu nyinaja yapaju.  Yapa yangka maru -- yapa. Marunyayirni.  Yirri-purami ngayi karna ngula.  Jamawangu waja.

Karinganta-ngalpa yalumpurlu jajarnu kuja ngalipaku.  Kala kuyupardu-ngalpa jajarnu kuja.

Kalalurla jajarnu -- yijardu.  Kuyu waja, marlurlangu.  Kuyu yalumpu marlu.  Yangka rifle-wangurla.  Kalalu luwarnu nganayirli boomerang-rli.  Kalalu luwarnu karlingki.  Ngula, ngayi karna yirri-purami.    Ngulawarnuju, kalalu mirriji rdilyki- luwarnu.  Ngula kalalu pakarnulku.  Jurrurlangu anyway kalalu luwarnu.  Kuyu karna yirri-purami marlu.  Ngulawarnuju, malikirli kalalu yirri-kujurnu.  Maliki nganayi dingo.  Kalalu kanjanu.    Nganimparlu karnalu ngarrirni warnapari.  Maliki.  Yali ngaka kala kuyuju yarlkurnu.  Marlurlangu waja.  Marlurlangu waja kala/- parnkanjarla kala yarlkurnu.  Ngapapuru yakiripuru. Kuluwapuru.  Kala wantijarra, wantijarra...

Yangka watiya, wardarrka, nyiyakari-nyiyakari yalumpukula. Parntinjarlpa.  Patutu, wardarrka, wanngardi.  Kalalu watiyalku pajurnu.  A!  Yalumpurlakulaw!  Watiya yalumpurla kuja-nganpa pajika!  Yapakari kalalu ngarnu nganayi mijilypa.  Kalalunyanu/- wanarrijarra kalalunyanu warurnu ngalyipirli.  Watiya ngalyipi. Manu yangka nganayirli, watiyarlu nganayirli kurarrarlu. Pintingki.  Kalalunyanu warurnu.  Wanarrijarra akalunyanu warurnu, wakujarra.  Ngulawarnu kalalu ngurrjulku yanu. Yalijangka/- yalumpuju ngalyipijiki kalarla kurdu yukaja. Ngalyipi.  Wanarrirlarlangu.  Wanarrijarrarla, wirliyakurra kala murrumurru-jarrija.  Wirliyakurra, wanarrijarrakurra manu purturlukurra.  Kalalunyanu ngalyipirli warurnu, nyanungurlujuku, warlaljarlu.  Ngayi karna yirri-purami.  Ngulawarnuju, watiyalku kala pajurnu.  Wanngardilki.  Ngula kalalu purraja, purraja... A!  Yulyurdurla wiyarrparnangkulu ngunanja-yirrarnu kuja. Yulyurdu waja.  Kalalu warlujukulu yitiwanajarra.  Kulkurrujarra kalalu jarnturnu.  Rdaku-manu kalalurla yapaku yaliki.  Watiya panujarlu kalalu kujurnu -- wardarrka, wanngardi, patutu, good medicine yaliji.  Medicine yapakurlangu.  Wanngardi, wardarrka, wartarurru, nyiyakari-nyiyakari, manu nganayi parntinjarlpa. Ngurlu.  Pirdijirri kalalurla yungu -- yangka nyurnuku, yurrparninjarla.  Ngula kala ngarnu.  Ngarnu, ngarnu, ngarnu... Manu kala yakarra-pardijalku.  Kala yalingirliji.  Karingantaju mukarnilki manu.  Yaliji kala karlija, karlija...  yangka nganayi mukarni.  Ngapapiyayijala yangka ka parnkami -- mukarni. Kujakarlipa karlimi yangka wantangku kujakangalpa kampami yangka jurrurlangu.  Manu karlipa yangka mukarnilki. Pardayirli kangalpa pinyi.  Pardayirli.  Wali mukarnilki ka make-mani.  Ngurrju mukarniji.  Manu kajilpa nyinayarla yangka jaljakurra mukarniwangu, ngulaju kajika lawa-nyinakula.  Yalumpuju yangka medicine-wangurla.  Kajilpa jaljakurra ngunayarla, yalumpu medicine-wangurla, wartarurru, wardarrka, kijikiji, minjinpa, nyiyakari-nyiyakari yalumpu watiyalpalu pajurnu.  Manu nganayi -- wardarrka, manu wanngardi.  Ngulangkalpalu yapa nyurnuju yirrarnu.  Yanulpalu.

Ngulawarnuju, ngurrju-jarrijalku, yangka nyurnuwarnu. Yalumpulpalu jawajikirra-yirrarnu kulkurrujarra -- warlungka. Kala kampajarra, kampajarra...  Kala yururrijalku.  Kala yangka mukarnilki ngawarralku parnkaja.  Yalumpu yangka purturlungurlu, miyalungurlu, langangurlu, jurrungurlu, ngularra ngayi kala karlija.  Ngapapiyayijala kala kampaja.  Yalumpu kalarla kurdu- yukaja yangka yulyurdulku.  Yulyurdu.  Kalarla kurdu-yukaja. Yalirliji kala ngurrju-manurralku.  Karingantarnaju rdarralypalku purda-nyanyi yirlaraju.  Karinganta ngurrju- manuju.  Kalanyanu ngarrurnu.  Marraranjurlu.   Lawa waja, ngurrjulku karna nyina.  Mirnimpiji pirla-yampijalku.  Juju yangka yalumpu, yalumpu juju yangka, yalumpuju kala lurlurl- karlija.  Yangka yalumpukula kala karlinjarla kala ngurrju-manu. Kala jintawarlayi kampaja yalumpuju julyurl-julyurl-kampaja warlungka.  Ngula ngayi karna yirri-purami.  Trouble-wangu ngurrjujala.  Kala mukarniwangu, ngulaju lawa.  Yurnurnurru wiri. Kalalu yapirdi-nyangu (=yapiti-nyangu).  Yapirdi-nyangu kalalu.

Ngulawarnuju, kala everything linji-jarrija.  Kaninjarni yangka, kala pirrjirdi-jarrija.  Yirlararlangu.  Yangka yungkurnupuru kaninjarni.  Ngularlangu, Karinganta, pirrjirdi-jarrijarna. Nuurna kuja mukarni karlija.  Karinganta yurnurnurru karna nguna.  Kala mukarni yalumpu, ngurrju, yangka ngapajangka ngarninjawarnu, ngulawarnuju kala juunyjuuny-kampajalku. Wantangka waja, warlungka waja.  Warlungka yipangka kalalu yirrarnu kulkurrujarra.     Nyampurla, nyampurla kujakarna wangkami, nyampu kujalpalu nyinaja kamparruwarnu ngulajupalunyanu/- wartarurrulpalunyanu pajurnu -- wardarrka, kijikiji, miinypa, miinypalpalu pajurnu -- miinypa, watiya. Ngulawarnuju, minjinpa yangka marnalpalu pajurnu, ngulajulpalu ngamingka julyurl-yirrarnu.  Wali yangka watiya jintakari, yangka minjinpayijala, minjinpa, yirdi.  Marna, watiya, tealeaf- piyayijala kalalu purraja.  Kalalu julyurl-yirrarnu -- tealeaf- piyayijala.  Ngamingka kalalu yirrarnu -- ngamingka.  No billycan, no bucketrlangulpalu mardarnu -- lawa.  Lawalpalu nyinaja bush-rlaju.  Jintalpalu ngami kanjanu.  Manu parraja, yangka kurdu witakurlangu.  Kanjayanulpalu.  Ngula ngayi karna yirri-pura.  Wangkami karna 

Ngulawarnuju, kuyukulkulpalu yanu yangka watipatu, manu yangka yaparranji wiri-wiri, yanulpalu.  Yinyalpalu yangka muturna yanu, yangka purlka-purlkalpalu yanu, manu muturna-muturnalpalu yanu. Karlaja, karlaja... ngamarnajala warraja.  Warraja ngamarna. Rdakungka jintangka kalalu kaninjarra karlaja.  Kalalu pangurnu, pangurnu...  Yalingirli ngamarnalku warla-rarlpurarlpu kalalu tuurl-pungu.  Kalalu yurturlukurra kijirninjayanu.  Kujurnurra, kujurnurra...  Karingnata ngulajukaw!  Nyampuju wiripatulku. Kaninjarraju.  Walya kalalu kujurnurra, kujurnurra...  Miyi waja nganayi yarla.  Yarla kalalu yurturlurla yirrarnu.  Miyi ngayi karna yirri-purami.  Nyampu kujalpalu nyinaja.  Jalangu karlipa nyina miyingka flour-rla .  Nyampu yapa kujakalu lirri-nyinanjayani, ngayi karna yirdi-mani ngajulurlu, yangka, ngayi karna yirdi-mani ruulu-kurra (=roll), pipakurra,  Yangkalpalurla purlkaku kanjarla yungu.  Kuyupardu.  Marlulpalu pungu.  Ngirnti, jaralpalurla yungu.  Jara./  Jaralpalurla yungu, ngirntilpalurla yungu.  Ngula.  Manu nyilimalpalurla yungu. Yangka kujalpa nyinaja purlka, panukupalangu.  Ngulaku kalarla yungu ngirnti, jara, nyilima.  Kalalurla yungu nyilima.  Ngulaju kala ngarnu.  Ngakalku kalalu kantumijangka yirlara kala ngarnu.   Ngayi kalalu yangka luwarnu/-  karlingkijalalpalu luwarnu. Karlingkilpalu luwarnu.  Yali kamparru.  Luwarnulpalu, mirrijilpalu rdilyki-luwarnu.  Kalaw!  Kalalunyanu ?u?u?u (high pitched call) Kalalunyanu yaliji, Nyurru manunpaw!  Kalalu wardinyi-jarrijalku yangkaju panukari.  Panukari yali yangka yilpalu yitiwanakari wapanjinanu.  Ngulakari.  Nyurrunpa luwarnaw!  Nyurru waja yalumpuju kuyu wantija.  Mirriji kalalu rdilyki-luwarnu.  Rifle-wangu, lawajala.  Manu jalangurlu kalu mardarni rifle-lku.  Kamparruwarnurlu ngulaju kalalu luwarnu karlingki.  Karlingkilpalu luwarnu.  

Ngulawarnuju, jarlulpalu/-  Karinganta yalumpukula parntarrinyaw!  Panu kalu/-  Kalalu warru yanu--u.  Yangkajuku. Kalalu luwarnu.  Kala jintakari rdipija, jintakari, jintakari, jintakari...  Ngulawarnu kalalu luwarnu.  Kuyu marlu. Yapakur/langu.  Pulukuwangu lawawiyi.  Yilpa karrija nyampuju kaninjarra manja, manu yali manangkarra karlumparra.  Ngulajulpa pulukuwangu karrija -- lawa.  Lawalpa karrija.  Marlupukalpalu panu nyinaja.  Manu mala.  Manu yarrkamardi, manu purdujurru. .

Ngamarna karna yirri-purami, kujalpalu yali/- kuyu yapangku pinjarla ngarnu.  Ngulawarnuju, manangkarrakurralkulpalu yanu. Yanulpalu.  Ngulawarnujulpalu yalikarikirralkulpalu shift-jarrija yangka manangkarrakurra.  Yanulpalu, Karingantaw!  Kulpamirlipa karlarra!  Karlarralpalu yanu.  Purdangirli karlumpayi, kalalu karlajarra, karlajarra ...  Ngamarnalkulu nyangkayi!  Ngamingka kalalu kanjanurra, ramurr-yirrarnu.  Ngawupatu yangka wiripatu. Purlkapatu.  Kalalujana yirrarnu.  Ngulaju kalalu yirrarnu, purranjarla.  Yurnmilki kala ngunajayi.  Ngula jalangukuyijala ngarninjaku, ngaka kalalu ngarnu yalikari.  Parrakarirla. Wurrajala kalalu ngunajayi.  Kuyukulpalu panukari yanu, marluku, luwarninjaku.  Kalalu yanu, yanu, yanu, yanu.  Aw! Nyampukurlurlupa yani malikikirli.  Yirri-kijirnirlipa kuja kuyu nyampuwarnu panu kujakalu matirni.  Panukari kurlarninyarra, kulkurrujarra panukari, yatijarra panukari, yali yatijarra panuyijala, yangka kurlirra panuyijala, Marlulu nyangka kulkurruwarnu yilpalu kulpajarni.  Ngulawarnu kalalu/- karlingki kalalu rdilyki-luwarnu mirriji.  Manu jurrurlangu kalalu rdilypirr-luwarnu.  Manu purturlu kalalu rdilypirr- luwarnu.  Riflewangu-rla lawangkajala.  No rifle-wangu lawalpalu nyinaja kamparruju.

Ngulawarnuju, watiya yangka, watiya yangka, pajurnu kalalu. Nganayi patutu.  Manu nganayi wardarrka.  Ngulawarnuju kalalu--u, Karaw!  Ngurlupardu kuja yalumpurlajuku pajika!  Nganayi, ngurlu.  Yirdiji nganayi kurlaparnta.  Kulaki waja.  Ngula kalalu pajurnu, pajurnu...  Watiyawarnujala ngayi karna yirdi-mani, kala nganangku yirdi-manu yaliji.  Watiyawarnu, ngayi karna yirri- purami.  Wiyarrpa.  Yalirli yirdi-manu, wiyarrpa ngajukupurdangkajala.  Ngulawarnu, yali watiyawarnu, ngurlu kalalu pajurnu watiyawarnu.  Pajurnurra, pajurnurra...   Kalalu warlungkalku purraja.  Yipangka.  Muyurruturu-karda.  Kalalu yurrparnu, yurrparnu...  Ngulawarnuju, pirdijirriwangu lawajala. Yirilimipa ngayi kalalu ngarnu.  Watiya nyanunguju ngurrjunyayirni.  Medicine.  Yalirranya kalalu ngarnu. Ngulawarnuju, watiya patutu, kalalu purraja, purraja... Ngulawarnuju kalalu pajurnu, pajurnu...  Patutu yali, ngurrju, medicine-yijala.  Ngurrjunyayirni.  Kalalu ngarnu, ngarnu... Yali kalalujana ngurrju-manu.  Ngurlu yangka yalumpu, nyiyakari- nyiyakari, kujalpalu ngarnu nyurruwiyi, gulaju ngurrju.  Ngurlu yangka nganayi, yukarrija, manu yurlumpuru, manulpalu. Yalilpalujana pirrjirdi-manu.  Karinganta karna wapami ngurrjulku.  Ngurrjulku waja karna yani.

Ngulawarnu kala yanu---u.  Yanu, yanu...  Kala yanu, yanu... Kala jakati-yirrarnu ngapangka.  A! Nyampuwarnujukurna yani kuja. Kala wangkaja.  Kala purda-nyangu langangku, nyanungurlu. Karinganta karna wirlinyi yani.  Kalajana ngarrurnu.  Yuwayi. Warlpa ngurrjupuru.  Yanta!.  Yi!  Kurlardajarra, kurlardajarra. kala yanu, yanu...  Jalanguwarnu kalarna marlu nyangu. Karinganta ka yalumpurlakula ngunaw!  Kukurnarla yura-kanyi!

Ngulawarnu, kala yanu, yanu... kutulku, kutulku...  Yuwa! Nyangurlarlu kuja pantikarla, nyangurlarlu, nyangurlarlu? Nyangurlarlu,...   Kala murrunyuntunyuntu-jarrija.  Yali kala murrunyununyunu-kulpaja.  Ngula kalarla wurnturu-jarrija warntarlakariji.  Wirliyakari yinya wurnturulku, kala kujurnurra. Ay!  Kala palkjuku panturnu.  Purturlurlangurna ngaka rdinyirl- mirnimirni panturnu yungkurnuju.   Kuyu waja marlu. Rdiwarapuru.  Rdiwarapurujala.  No nyiyarlangulpa ngunanjayanu, no, ngaka marlu, yali palkaju.  Yalilpa pungu.  Panturnulpa. Lawalpa yamakurra rarrarni-kangu.  Kunalparla manu.  Tarltilki. Kuyu nganayi tarlti.    Ngula kala wilypi-manu, manu... Watiya kalarla rdipin-yirrarnulku.  Nyiyarlu kuja kalalu rdipin- yirrarnu yalumpuju?  Yangka rdipinpa.  Yalumpu tarlti yangka kuja manu.  Yimangikijaku.   kalaka yukamikijaku, yangka yali rdipinparla.  Ngula kalalu muku rdiin-rdiin-panturnuyi.  Ngulaju, nyurdi-maninjarla kala kangu.  Kangu, ....  ngapakurra yangkakurra kala kangu.  Karinganta kuyukurlu.  Kuyukurlu yangka rdipijarni kuja yali ngalapipuraji.  Kalalu wardinyi-jarrija -- panukari.  Kalalu/-  ngulawarnuju kalarla/- miyi kalarla yungu. Kuyu yangka yalumpu kala yapakarirli purraja.  Jintakarirli. Purraja, purraja...  Kala pulyku manu -- kurlardaku.  Ngulawarnu kala ngirnti pajurnu.  Wiriyajarra.  Ngulawarnuju, wirliyajarra, ngirntilpalu purraja -- jintawarlayi. Wirliyarlangu kijirninjawangurlu.  Ngarnulpalu.  Kuyuja.  Kuyuwarnurla lawangka.  Kalalu puluku panulkujala karlipa mardarninjayani nyampurlaju.  Pulukuwangurlalpalu ngarnu, lawangka.  Yi--i! Kampaja, kampaja....

Watiya yangkaju kalalu mardarnu, ngurlu yangka yali.  Nganayi parntinjarlpa.  Pirdijirrilpalurla yurrparninjarla yungu. Panukarirlilpalu/- rdilyki-rdilyki-pajurnulpa.  Rdilykikari, rdilykikari, rdilykikari...  Ngarnulpalu panungkujukulpalurla marlangka.  Pirdijirri witawangu nganayi parntinjarlpa ngurlu yupujurla.  Wirijarlunyalpa yurrparninjarla purraja. Tampalkulu ngurrju-manu -- tampapiya.  Ngula. Pirdijirriji yapakurlanguju.  Yirdiji pirdijirri.  Yapakurlangu.   Purraja, purraja...  Yawu!  ngulajuku! Yi--i!  Wanarri, kantumi, kalalujana kuyu muku pirri-yungu kuyu parduju.  Yangka yilpalu ngarnu yapangku.  Ngarnu, ngarnu...  Manu ngurlupardu. Mapirrilkilpalu yawu!  ngulajukaw!

Play-jarrijalpalu puljangka.  Yangka kujakalu play-jarri. Yapapatulpalu play-jarrija youngpalakagukangu.  Panujarlu.  manu kurdu-kurdu ngayi wita-wita marliyarra-marliyarra.  Purraja, purraja...  Puljangkalpalu play-jarrija.

(END OF SIDE 2) <-ml.237>tape-184.wlp 


Nyampu watiya ngalyipi.  Nyampu kuja warurnu watiya.  Nyampu waja.  Yali warurnu.  Kalanyanu murrumurru warurnu wanarri. Yangka nyampu junmajangka, junmajangkawangu.  Nyapu kalalunyanu wanarri pajurnu.  Ngula.  Kalalu murrumurru-jarrija pulyku. Kaninjarni.   Nyampu kalalunyanu warurnu nyampurlu.

Ngulajangkaju, karlaji jintakarilki.  Purturlu kalalu murrumurru- jarrija.  Purturlu.  Ngulawarnu, Kari karna nyurnu nguna wiri. Kalanyanu ngarrurnu.

Yangka wurrkali.  Manu nganayi kijikiji.  Kalalunyanu nyampu rub- manu.  Manu mirni.  Kujakarla ngunaja watiji yulyurrpurla. Warlungka.  Warlungka yulyurdurla.

Nyampu manjawangurla kujaka karrimi manangkarrarla. Manangkarrarla.  Ngalyipi ka karrimi -- yirdi ngalyipi, nyampurla, ngayi ka karrimi panu.  Jintawangu.  Ngayi ka jintawangu karrimi kujarla yalarni.  Yatijarra, kurlirra, karlarra.  Manu kakarrara.  Nyampu ngalyipi.  Ngulawarnuju, yalumpu watingka kala tuurl-pungu, kala pakarnu pirlingki. Pirlirri-pirlirrikarda.  Pirlirri-pirlirri kala nyampurlajuku larra-pinjarla kalajana warurnu.  Wanarri.  Nyampurla. Ngulawarnuju, kirrmintilki kala kangu.  Belt-wangurla. Nyampuwarnujala kala manu yangka, marnkurrpa kalajana yirrarnu. Marnkurrpa -- kujapatu.  ngalyipipatu.  Yirdi ngalyipi. Panungkulpalu nyampuju mardarnu.  Panungku.  Nuu jintangku. Kurduwarnurlulpa manu.  And wurlkumaniki yangka kujalpa nyinaja wurlkumanu.  Pensioner .  Pensioner ngayi, walypalikirlangujala.  Kala muturnanyayirni.  Muturna.  Yalirli kalalu ngurrju-manu -- ngalyipirli.  Ngalyipirli kalalu ngurrju- manu.  Murrumurrukurlangu, kurdukurlangu.  Nyanungu nyampu. Kalalu use-manu.  Belt-wangurla lawangka.  Ngulawarnuju, kala nyampu linji-jarrija, kala muku tuurl-yanu larralku.  Kala tuurl- yanulku.  Nyampuju ngalyipi.  Kala rdilyki-yanu.  Kala linji too much nyurruwarnu.  Nyurruwarnu waja.  Ngulawarnuju, jintakarilki kala pajurnu.  Yapa wirrijiwarnu marda kalarla yungu marnilpa. Wirriji.  Ngarrkinti. (??)  Yirdi ngarrkinti.  Kurdukurlangu. Ngulalku kala nyampurla yirrarnu.  Kirrmintirla.

Ngulawarnuju, kalalujana nyampu warirri-yirrarnu (??), yangka wantinjakujaku.  Kalaka wanti kurdu yalumpu.  Kirrmintirli kala kangu.  Kirrmintirli.  Kirrminti nyampuju.  Ngarrkintinya purdurru.  Warirninjarla kalalu, kujarlu kalalu warirninjarla warurnu.  Waluwarnupiya.  Warurnu, warurnu... warrukurdukurdu. Pirrjirdinyayirni.  Pirrjirdi.  Ngula.  Kurdukurlanguju karnangku yirri-pura.  Ngurrju.

Nyampu karna yirri-pura (waninja karna kiri wangka) nyampu karna yirri-purami, mijilypa yalumpu, kala puyu-pungu, puyu-pungu, puyu- pungu.  Nyiyarla kuja?  Pirlingka.  Pirlingka ngalikirrirla. Ngulangka kala puyu-pungu.  Kala yulpu-manu.  Ngulawarnuju, kalarla ngapalku wunjurnu.  Nyiya kuja yalumpuju?  Yapulyuju kala ngurrju-manu yapulyu-karda.  Kalalunyanu wijini maparnu.  Wijini. Kalalunyanu maparnu.  Yangka pinti.  Manu pulyku.  Yangka yali kaninjarra.  Jirrama, nyampujulpapala nyinaja jirrama.  Mijilypa, nganayikirlangu, yangka watiyarla kujaka nyina yinarrki. Ngulalku kalalu yirrarnu.  Yinarrki.  Kala jinta-manulku kalapala.  Nyampuwarnu watiyawarnu wurrkaliwarnu, manu yinarrkiwarnu.  Wita.  Nyampuju kala mupulku wuurnpa-jarrija. Yangkaju yalumpujuku kala wuurnpari-jarrinjayanu mulkulparni- jarrinja-yanu.

Ngulawarnuju, pakarli kalarla belt kankarlumparra parnta-yirrarnu yimangikijaku.  Yimangikijaku.  Yalirli kalalurla parnta-yirrarnu wanarriki (??).  Wijiniki.  Medicine nyampu ngurrju.  Kala wuurnpa-manu.  Wuurnpa-manu kala.  Ngulawarnuju, wita.  Yangka yinarrkikirlangu.  Wita.  kalalu nyampurla wijinirla yirrarnu -- puyu-pinjarla.  Jirrama, jirrama.  Mijilypa, yinarrkikirlangu. Kuna kalalurla puyu-pungu.  Kuna kalalu puyu-pungu.

Nyampu pirliyi.  Pirliyi nyampu watiya.  Pinti kalalu rdurruly- parrurnu nyampu pinti.  Pinti.  Ngulawarnuju, kala pinjayanu. Yangka nganayipiya -- walypalirli kujakalalu plait-manu nganayi yangka marlu pintiwarnu, manu pulukuwarnu.  Headstrap-piya. Ngula kalalu pinjayanu, pinjayanu...  Ngulawarnu kala pirrjirdi ngurrju-manu, wali kalalunyanu warurnu, mirni.  Mirni kalalu yangka nyampu ngurlju kala murrumurru-jarrija, ngula kalalunyanu warurnu.  Kalalunyanu warurnu.  Nyampurla.  manu wanarrijarra nyampujarra.  Karingantarna nyurnu wanarrijarra.  Ngula kalanyanu warurnu.  Ngulawarnuju, yalumpu kala kuurl-mardarnu, yangka kala nyampu yarlkurnu jujungku; jujungku kala yirily- pungu, yirlara yangka nyampu kaninjarra -- yungkurnurla yarlaturu (??)  yungkurnurla kanunjumparra, ngulaju kalanyanu kuurl- warurnu. (??)  Kalanyanu kuurl-warurnu.  Ngalyipirli nyampurlu nganayirli pirliyirli.  Nganayirli pirliyirli pintingki. Panjalpa yalumpu nyanungu yirdi.  Panjalpa.  Panjalpa.  Nyampu pirliyiwarnu kalalu manu, wirijarlu, kalalu ngurrju-manu, kalalunyanu warurnu, nyampu, nyampu kalalunyanu/- wanarrijarra kalalunyanu warurnu.  Luku kalalunyanu nyampu mirrijirlangu warurnu.  Nyampu kalalunyanu mirriji warurnu, manu purturlu nyampu kalanyanu warurnu watingki.  Watingki nyampu purturlu. Ngula kalanyanu/-  Karingantarna ngurrjulku yani.  Kalanyanu ngarrurnu.  Nyampujarra wanarrijarra no kala murrumurru- jarrijalku, ngurrjulku kala yanu.  Kankarlu.  Nyampurlu pintingki kujalpanyanu warurnu.  Pirliyi nyampu, karrimi ka nyampurla walyangka.  Ngayi ka karri Nyirrpingka, nyampurla.  Mangarakarla, ngayi kalu karri panu.  Kuja yalarni.  Nyampurla yatujumparra too.  Manu karlarrakari kalu karrimi.  Pirliyi nyampuju.  Pirliyi yirdi.  Pintilki nyampu kalalu panturnu.  Karlangurlu kalalu manu wirijarlu.  Kujakanjayi.  Wirijarlu. Kujakanjayi wirijarlu. Wiri.  Ngulajangka kalalunyanu warurnu yaliji lukukurra wirliyakurra.  Manu nyampu.



Nyampu ka karri wapurnungku.  Wapurnungku karna yirri-pura. Mijilypa.  yangka yalipiyayijala.  Kalalu maninjarla yirrarnu.  Ngapalku kalalurla wunjurnu.  Ngulawarnuju, yangka wijinirlangu, kalalunyanu maparnu, nyampurluju.  Wapurnungkujangkarlu. Ngulawarnuju kala Wuurnpa-jarrijalku -- yangka wijini yalumpu. Ngulawarnuju, yangka yurnurnurru wiri, kalanyanu maparnulku. Mirrijirlangu, manu wakujarra.  Wakujarra nyampujarra.  Kala nyampujarra, Karirna murrumurru-jarri kuja wakujarrarlangu. Manu mirriji.  Ngulawarnuju kala puyu-pungulku, yangka ngapalku kalarla kankara-wunjurnu.  Nyiya kuja?  Yalumpuju yapulyukarda. Kala yangka, ngapa-jarrijalku yalumpuju mijilypa. ngulajangkarlulunyanu maparnu yalirliji.  Ngurrju.  Yapakurlangu. Nyampujulpa karija mijilypa.  And mijilypa nyampu, wapurnungku, manangkarrarla jingijingi karija nyampurla.  Manu yatijarra, kurlirra, karlarra, kakarrara.  Wapurnungku ka karri, wurrkali, wapurnungku.  Kujarla ngayi ka karri.  Wurnturunyayirni. Warrukurdukurdu nyampurla, ngayi karna yirri-purami mijilypa. Jirramajala watiyajarra jirrama.  Mijilypakurluju.  Wapurnungku, wurrkali.

Nyampu marna.  Jijiminyiminyi.  Ngulangku kalalunyanu maparnu jintawarlayi.  Ngapangka kalalu julyurl-yirrarnu ngamingka. Yirdiji nganayijala jijiminyiminyi.  Ngula.  Yirri-purami karna. Good medicine again yapakurlangu, kujalpalu mardarnu, purlka- purlkarlu, kamparruwarnurlu.  Nyampunya karnanyarra yirri-pura. Ngayi karna ngarrirni story yapakurlangu.  Yapakurlanguju nyampuju jaru karna yirri-pura.  Jujuminyiminyi, ngulaju medicine.  maparninjakurlangu.  Purturlu, jurru, wakujarra, mirrijijarra, jaka, purturlu.  ngulajuku.  Nyampu jijiminyiminyi good medicine, nganayipiyayijala yangka nyampu kujanyanu yirrarnu wapirrarlu, Jangalarlu.  Marrapinti-marrapinti.  Nyampu marrapinti muru-pungu.  Nyanungu marna nganayi jujuminyiminyi. Nyampu jujuminyiminyi, yirdi jujuminyiminyi, ngulaju kuntulparlu kala pakarnu jintawarlayi, kala yangka walpalpa(??)-jarrija jurrulku kala kurrulu-kurrulu-ngarnu.(??)  Ngulakurlangu nyampu jujuminyiminyi.  Nyurlami ka.  Nyampuju.  Kalalu parnti-nyangu, ngulawarnuju kalalu ngurrju-jarrijalku.  Karingantarna ngurrju- jarrinjayani mirniji.  Kalanyanu ngarrurnu.  Kuntulpajangka. Jujungku ngayi kala pakarnu yangka kunturlparlu.

Nyampuju karna ngarrirni.  Nyampu wanngardi, watiya wirijarlu. Warlungku kalalu wakirdi yarrpurnu yangka wakirdi.  Jinjirla. Ngula kalalu yawirr-pungu.  Rdaku kalalu pangurnu -- ngurnuku wiriki.  Nyampu watiya.  Ngulawarnu, kalalu wardu-yirrarnu nyanungurla.  Yangka wakirdi yalumpu, kalarla parntija. Nyurnuku, yurnurnurruku.  Nyurnuku wiriki.  Wanngardi yirdi karna nyampuju ngarrirni.  ngulangka kala ngunaja.  Yulyurdurla. Warlungka.  Kala mukarnilki kala karlija.  Mukarni.  Pardayirli kala yangka nyurnu pungu.  Yalumpu kalalu jutu-manu walyangkulku. Purturlu.  Manu jaka.  Ngula kalalu jutu-manu.  Yalumpuju medicine ngurrjunyayirni.  Wanngardiji.  Yaliji kalajana/- jintakumarrarni kalalu yajily-pungu.  Yangka nyurnu yalumpu. Yalumpu mukarnirliji kala kangu -- mukarnirli kala kangu.  Yaliji kala karninjarla miinja-jarrija.  Pinilpi-jarrija kala yalijiki. Miinja-jarrija, pinilpi-jarrija.  Jirrama, yimijarra karna wangka jirrama, Warlpirikirlangu.  Karna ngarrirni.

Nyampu karna yirri-pura wajarnpi pinti.  Wajarnpi watiya. Yartura kalalu manu -- yartura.  Pinti kalalu panturnu, panturnu...  Kalalu ngamikirra yirrarnu -- julyurlpakurra ngapakurra.  Kalalu yirrarnu, yirrarnu...  Yaliji kala/- Yalyupiya-jarrijalku.  Yalyupiya kala karlija.  yangka yalumpu muku karlija kala.  Ngapangkujuku kala yalumpu nganayi-manu, mirnja-manu(??).  Yalumpuju watiya pinti.

Ngulawarnuju, kalanyanu maparnulku.  Kalanyanu purturlu, mulyu, jurru kalanyanu maparnu.  Warrukurdukurdu.  Wakujarra, wanarrijarra.  Wirliiyapinki.  Ngulangku kala ngurrju-manu. Medicine ngurrju-nyayirni.  Yilpa (??) kalalu mardarnu. Ngapangka kalau julyurl-yirrarnu.  Yartura nganayi pinti. Wajarnpi.  Karna yirri-purami.



Yalumpu kijikiji.  Nyurnungkuju kalalunyanu maparnu.  Miyalu. Purturlu.  Nganayipiyarlangu milk-piya.  Milk-piyayijala nyanunguju watiya ka karlimi.  Wali yaliji kalalu ngamikirra yirrarnu.  Kala karlijayi.  Ngulawarnuju, mirrijijarra, miyalu, ngarnturlurru, kalalu maparnu.  Kijikiji ngurrju.  Manjarn- manjarnpa.  Nyanunguju.  Nganayipiyijala milk-piya.  Ngulapiya. ngayilki karna ngarrirni/-  walypalikirlangujala yirdiji milki. Kala ngayi karna yirdi-mani jintakariji -- yapa nyampurlajukurna wajawaja-manu yirdi Ngapurlu.

Miinypa.  Kalalunyanu yarrpurnu -- nyurnungku, wiringki. Ngulajangka kalalu ngurrju-jarrija.  Yalumpu miinypa, ngurrjunyayirni.  Medicine.  Kala kankara-parntija. Nyanungukuju, yulyurdu.  Ngulawarnuju, yarturalku kala pajurnu. Kala ngarnu.  Ngulawarnuju ngurrju.  Kala ngurrju-jarrijalku. Karinganta karna ngurrjulku wapami, miirntawangu.

Nyampu wardarrka, watiya.  Wardarrka, watiya.  Milyi kalalurla pangurnu nyurnuku yapaku.  Ngulawarnuju, kalalu warluwiyi yarrpurnu -- kaninjarniji.  Ngulawarnu kaninjarni, yalumpu wardarrka kalalu /-  parrkalpa yirrarnu, warlungkajuku. Ngulawarnuju, yapa kalalu wardu-yirrarnu yalirlayijala.  Warlu yalumpu, kalaka yapa yangka kampami,  parrkaju yurturlunyayirni. Panunyayirni kalalu yuurnpa yirrarnu -- yuurnpa, panu.  ngulangka kalalu wardu-karrunjunu.  Kalaka kampami yapa yali, nyurnu. Ngulawarnuju, karntakurlangu, watikirlangu nyurnukurlangu ngula yalumpuju wardarrka.  Karrimi ka.  Punkunyayirni yaliji ka parnti.  Wardarrkaju.  Nganayipiya, wardarrka nyanungu yika parnti.  Ngula.  Karna yirri-purami.  Nyampuju ngurrju.  Ngurrju. Ngarninjakurlanguwangu, lawa. Nganayimipa, nyurnukurlangu.  Ngayi kalalu yirrarnu, yangka, mukarni kala muku-kampaja yapa yali. Ngulawarnuju kala karlijalku.  Kala karlija.  Nganayi mukarni. Ngulawarnuju, kalanyanu rdarralypalku purda-nyangu ngurrjulku. Ngulawarnuju, Karinganta karna ngurrjulku muku yurirrimi. Yalijiki kuja watiyarlu ngurrju-manu.  Nganayirli, parrkangku. Watiyarlu, wardarrkarlu.  Ngurrju.  Ngurrjulku karnaju purda- nyanyi.

     Nyampu tarlti.  Kuyu.  Walilpalu yanurnu yangka panujarlu, yankirri.  Yanurnulpalu.  Ngapalkulpalu ngarnu.  Yangka warlkalpakurlu.  Ngulajulpalu jintawarlayi warru patapata- karrija.  Panujukulpalu muku mata-jarrija.  Warru patapatu- karrijalpalu panujuku.  Yankgajulpalu drunk-jarrija, yangka yapa kujakalu drunk-jarri -- nganayijangka, flagon-jangka, ngulapiyayijala.  Warrulpa wantinjarra yanu.  Wali ngurrju. Yalumpuju karna yirri-purami yangka yalumpu, kuyu nganayi yankirri, wiri-wiri.  Wanyaparnta.  Yankirri, wanyaparnta karna ngarrirni jirrama, yirdijarra.  Ngulaju kalalu ngapa ngarninjarla muku wantija yalumpujuku kalalu drunk-jarrijalku.  Kalalu kuja- jarrijalku yurnku-yurnku-jarrija jurrurlangu.  Ngulawarnuju kalalu wantijarralku.  Manu wantijarra yitingkakari.  Manu wantijarra yalikari.  Yalikari kala wantijarra, yalikari manu yalikari, manu yalikari, yalikari.  Ngurrju.  Warlkalpa yapakurlangu, jarlupatukurlangu.  lpalu yirrarnu.  Ngapangka julyurlparla.  Kuyu yilpalu yitaki-manu.  Karinganta wirliyaw! Panu!  Yulpu-manulpalu.  Pirlingka.  Puyu-pungulpalu. Yukurijikilpalu puyu-pungu.  Yulpu-manulpalu.

Ngulawarnuju, ngapangkalkulpalu yirrarnu kankarlarninginti julyurlparla.  Yulpulku.  Nyampunyarnarla yinyi yimiji ngurrjuju.

Mawulyarri, nyampu, yirri-pura karna, nganayipiya milk-piya, karlimi ka.  Kalarnalu puyu-pinjarla julyurl-yirrarnu. Ngapakurra.  Warlungkapuka kalalu yirrarnu yulyurdurla.  ngula kala karlija ngapakurra.  Ngulawarnuju, kalalunyanu ngulangkujuku maparnu.  Ngayi jintawarlayi.  Wanarri, purturlu, miyalu, wakujarra, jurru kalanyanu warurnu.  Maparnu.  Maparnu kalanyanu. Ngulawarnuju kala ngurrju-jarrijalku.  Mawulyarra-mawulyarri yangka yalumpu.  Marna wita.  Kalaka karlimi milk-piya.  Ngula karna yirri-purami.  Nyampu kalalu wurlkumanu-wurlkumanurlu use- manu.  Kajilpa yangka nyurnu ngunayarla wiri, ngulaju nnyanungurlu kalalunyanu pirrjirdi-manu.  Napangardipardu yangka nyampu.  Wiyarrpa.  Napangardipardu kujaka nyina.  Yirdi nganayi Wirlinjiya.  Ngulangku ka tarnngaju purrami marna nyanunguju. Kalakanyanu ngurrju-mani, nyurnuwangu ka nyina ngurrjulku jalangu.

Nyampu watiya, parntimi ka.  Ngurrjunyayirni.  Nganayipiyayijala yangka minyiparntiparnti-piyayijala.  Ngurrju.  Ngula kalalunyanu/- julyurl-yirrarnu kalalu ngapangka.  Manu kalalunyanu mulyungka yirrarnu.  Ngulangkalku kalalu parnti- nyangu.  Kalalunyanu wanarrijarra maparnu -- purturlu, wakujarra, manu yangka wijini.  Wijinirlangu wita.  Nyampurlujuku kalalunyanu/- ngurrjulku kalalu mulkulpa-jarrija(??).  Yangkaju wijini yangka yalumpu wantikiwarnu.  Mulkulpa-jarrinjayanurnu, kala palinjarni-yanu.  Palinjarni yanu yangka pinti yalumpu. Ngurrju.  You know this one, Japaljarri, wipimi kajana everywhere, everywhere.  Kala miyi ka nyina nyampuju nganayi marlukurlangu.  Wurlkumanu-wurlkumanurlu, kalalunyanu wunjurnu langangka.  Langangka kalalunyanu wunjurnu.  Nyampu karna ngarrirni seed, kaninjarni, kulkurru.  Seed.  Kalalunyanu kujarlu /- kala travel-jarrija cool-pala.  Half ngapa like water. Ngulapiya.  Yuparti.  Yupartiparti(??).

Wirliyapinki.  Ngulawarnuju, jarangkulpa maparnu kankarlumparraju.  Kala ngulawarnuju kala ngurrju-jarrija. Maparninjarla.  Medicine-piyayijala walypalikirlangu kujaka nguna.  Strong one.  ngula karnanyarra yirri-purami.  Nyampu watiya yangka kujalpa yirrarnu.  Kujalpalu pajurnu, purlka- purlkarlu, nyurruwiyi.  Nyintanyinta, kijikiji, yangka watiya yalumpu mawulyarri-mawulyarri, ngulapiya, manu minjinpa, ngula kalalu use-manu, kalalu mardarnu yijardunyayirnirli.  Ngulaju yapakurlangu, not kulkurruwarnurlu karnalu nyampurlu know-mani lawa, only purlka-purlkarlulpalu know-manu kamparruwarnurlu, kujalpalu nyinaja.  Nyampuju karnalu walypalikirlanguju use-mani. Jalangurlu.  Medicone.  Kala yangka kujalpalu nyinaja yali, kamparru, ngulajulpalu nyanungunyangu mardarnu -- medicone yangka kujalpalu parnti-nyangu.  Parnti-nyangulpalu  ngurrju. Ngulawarnujulpalunyanu warlulku yarrpurnu --  purturlupurdanjilpa ngunanja-yampija (??).  Warlungku yangka yulyurdurla.  Jarra pinjarlalpa yarrpurnu kaninjarni.  Yapangkulpa kujurnu watiyalku. Watiya.  Ngulawarnuju, parntijalparla purturlurla. Mukarnilkilparla muku karlija.  Ngulawarnujulpa lawa /- ngurrjulkulpanyanu, Karinganta ngurrjulkurna jarrija. Ngarrurnulpanyanu yangka yapa panukurra.

Wirlinyi, kala yanu.  Ngulawarnuju, kuyu kala pungu.  Kuyu nganayi yurapiti.  Manu wakulyarri.  Ngurrjulku kala yanu. Ngulawarnu kala kulpaja ngurrakurra.  Kala purraja, purraja. Kuyu.  Yangkaju kuja yangka yali ngurrju-jarrija.  Yangkajuku. Karinganta yalumpuju watiyakurlangu, kujakalu karri.  Wanngardi, wardarrka, miinypa, kijikiji.  Manu nyampu nganayi mawulyarri- mawulyarri.  Nyampu watiya, wita.  Yalipaturlunya kalalunyanu maparnu.  Manu kalalu ngunaja, watiya kalalu yarrpurnu -- parrka.

Ngulawarnuju, kalanyanu feel-manu, kalanyanu purda-nyangu, Karingantarna ngurrjulku.  Rdarralypa-jarrijarna yirlara.  Manu wanarrijarra. manu purturlu yardajangka.  Yilpanyanu manngu- nyangu.

Ngulawarnuju, Wirlinyilki karna yani.  Mirnimpi ngurrju.  Kala yanu.  Kala pirlingka warrkarnu.  Janyungu kala pajurnu jurnpurnpu.  Kala pajurnu, pajurnu...  jurnpurnpu.  Jurnpurnpu kala kangu.  Kala warurnu, warurnu...  Nyiyarlu kuja kalalu warurnu?  Nganayi wirrijirli, purdurrurlu.  ngulangka kalajana turnukari, turnukari... kapurdukari, kapurdukari kalalujana warurnu.  janyungu jurnpurnpu.  Kalalu pinarni kangu.  Ngula. Kalalu happy-jarrija ngularraku everythingki.  Kalalu ngarnu. Yangka yamangkarlu.

Ngulawarnuju, yangka puyurrpa, watikirlangu, wanngardi kalalu pajurnu.  Watiya.  Wanngardi.  Yangka pirliwana ka karrimi. Yalumpu kalalu puyurrpalku yarrpurnu.  Jirramajarra yirdijarra: puyurrpa, yulyurdu.  Ngulajangka kalalu yarrpurnu.  Kala watiya jintawarnujukujala.  No more nganayi panuku watiyaju. Ngayilpa/- wakirdi kala kawurru-pungu.  Pajurnu, pajurnu... Ngulawarnuju kala warlungkalku yirrarnu.  Kala jurrupirdinypalku kala kaninjarrakari kampaja.  Wurrajala, kala walyangku jutu-manu yitiwanajarra.  Kala kulkurrujarra yulyurdu rduyu-karrija. Yulyurdu kala pardija kulkurru-jarrija.  Kala purraja, purraja... Ngula mukarni kala ngulawarnuju.  Ngurrjulku -- mirnikiji. Walypalirli kalu ngarrirni headache, yapa/- Warlpirirli karnalu ngarrirni, rapa-jarri karna jurru.  Murrumurru-jarri karna jurru.  Kuja kalalu wangkaja.   Jungarni, no warntarla yaninjaku.  Kuntulpa.  Yalumpu yangka kujarna kuntul-pungu jalangurlu.  Miirnta kalalu ngarrurnu wiri.  Ngulajangka rdukurduku.






Nyurruwiyi, nganimparla Yurntumurla, yururrijalparla kurdu, ngulalpa yanu yarlukurukurra.  Wurlkumanuwatirlilpalu help-manu. Ngulalpa kurduju nguyu-yirrarnu.  Jilimirla.  Ngunajalpa, karrmulypa-jarrijalpa, kurdulpalu walyangku-manu, ngatinyanu. Warlulpa/- yapakurlangu.  Yapa kangu(??).  Ngulajulpalu yirrarnu warlungku pantirninjarla, milyingka.  Kankarlarralpalu yarrpurnu nganayi warlu mingkirri.  Jankajalpa malikikijakuju.

Ngulajangkaju, yanulpa ngatinyanu, manu kapirdinyanu, pajirninjaku patutuku.  Warluku.  Manjaku, ngarlkirdiki. Jintakarirlilpa jurnku pangurnu -- ngatinyanukujulparla. Ngulajangkaju, jurnkulpa pirilyi-jarrija, ngulalpalu yirrarnu jurnkukuju -- manja, ngarlkirdi, patutu, marntarla.  Ngulalpa ngatinyanu jurnkungku kampaja.  Mirntangalilpa kampanjayanu. Warrardalpa kampaja.  ngakalpa wuraji-wuraji yakarra-pardija jurnkujangkaju.  Ngurrakurra jurrkukurraju.

Ngulajangkaju, pirrjirdikardajulpa yipangku purraja.  Ngatinyanu, kurdulpa purraja.  Warlulpa yurruru-kujurnu.  Wurlkumanu- wurlkumanurlu manu ngatinyanurlulpa jinta-mardarnu.

Ngulajangkaju, japakujarrakulpa(??) kampaja jurnkungkaju -- ngatinyanuju.  Marntarla, patutu, ngarlkirdi, manja. Ngulangkalpa yarda purraja jurnkungkaju.  Japakujarraku. Kampajalku.  Kaninjarrakarilpa kampaja  ngarnturlurru. Lampunuju.  Waru-manulpa yulyurdurlu.  Ngulajangkaju, parlparukarda, ngatinyanu, kurdulkupala jintangka kampaja. Jurnkungkaju.  Pirrjirdi-manulpa.  Kurdulkulparla ngulajangkaju purraja jurnkungkaju, patuturla.  Manu nganayirla marntarlarla. marntarlakulalpalu pajurnu parrka.  Ngulangkulpalujna wanjingka purraja, jurnkungkaju, pirrjirdikarda.  Kurdulkulpalu purraja jalpi-kari, jurnkungkaju.  Ngatinyanulpa kampaja pirrjirdikarda. Ngarnturlurru-purdanjilpa lampurnu-purdanji kampaja.  Pulapi- manulpa lampunu.

Ngulajangkaju, panukarilpalu wirlinyi yanu.  Kangurnulpalurla mangarri.  Ngulajangkaju, jintalku yarda kampaja, manulpa yarda purraja last one-lki.  Jintakumarrarnilkilpa kampaja, jurnkungkaju.  Ngamarlangu.  Ngatinyanu manu wita kurdu. Parrapatukulpa kampaja ngatinyanuju; jirramakulkulpalu kurdu julyurl-kujurnu nganayirla jurnkungka.  Pirrjirdikarda. Yapakurlangu, ngulalpa karrija nyurruwarnupatuku.  Ngulajulpalu jurnkungka mardarnu.  Kampajalpalu.  Kurduwarnuju.  Patuturla, patutulpalujana pajurnu jurnkuju.  Marntarla, manja, ngarlkirdi. Ngulajangkaju, ngulangkajukulpalu jurnkungkaju kampaja pirrjirdikarda.  Lampunujulpalujana kunjururluju purraja. Ngulajala wita-witalkuju.  Witalkuju.  Wiri-karrikarri ngulalpa ngurrinyinpa/- little bit ngurrinyinpa nganta kalalpajana purraja.  Self(??)-lki.  Jurnkungkaju.  Purrajalpalujana marntarlarla, patuturla, ngulajarrarla.  Kampaja pirrjirdikarda. Nyurnukujukaju wita-wita miirntakujaku.  Kalapala pirrjirdi nyinaja ngatinyanu manu wita kurdu.

Ngulajangkaju, kala lawalku ngurrjulkulpa nyinaja.  Pirrjirdilki ngatinyanu manu kurdu.  Ngulajangkaju, watilpa yanu wilinyi kalinyanu.  Wirlinyilpa yanu.  Kuyulpa pantirninjayanu. Ngulalparla ngatinyanukuju wangkaja. Kalinyanukujulparla kuyu yilyaja.  Yilyajalparla jilimikirra karrmulypakuju.

Ngulajangkaju yangkalku yanu.  Wirlinyi.  Ngatinyanurlulpa mangarri/- kajutari manu yawakiyi maninjarla kangurnu wirlinyijangkarlu.

Ngulajangkaju, kalinyanulparla jinta yanu kurduwangu. Mangarrikirlilparla palka-jarrija -- kalinyanukuju. Mangarrikirli.  Watikilkilparla palka-jarrija mangarrikirli. Kalinyanu mardukujaju.  Mardukujarlulparla mangarri yungu, ngatikilparla kuyu yungu.  Jarnkulpalanyanu palka-jarrija kurduwanguwiyi marlaja.  Lawa.  Ngakakarirlaju(??).

Parrapardukarirla, ngulajulparla/- kurdukurlulkulparla yanu. Palka-jarrijalparla.  Walilpalangu jajinyanuju ngayirni nyinaja wapirdi-wapirdi.  Parrajarlalpa yirrarnu.  Ngulalpa jajinyanurlu parrajakurra pikirrirli raarr-jurrurnu.  Palka-jarrijalparla. Mangarrikirli manu kuyukurluyijala.

Ngulajangkajulpalu jintangkalku mardarnu kurduju witaju, wirilki. Kirntangipatukulparla ngurrangka yarlukururla karrija.  Kirntangi jintawarnu yanu yupukarrakurra.  Mardarnupala kurdu.  Wiri- manupala.  Pirrjirdi-manupala.  Wiri-manupala, wapanjamarda- manupala.  Ngula miirntarlu pakarnu, wita, ngulalpa ngatinyanu manupala jajinyanu worry-jarrijapalarla.  Nyiyarlirla waja yinyi nyampuku kurduku, miirntaku?  Kala ngatinyanujana yanu, japurnulpajana wurlkumanu-wurlkumanu.  Kurdu nyampu, miirntarlu pakarnu.  Nyiyarliparla yinyi?  Wali wurlkumanu-wurlkumanurluju manngi-nyangu.  Medicine, bush-wardingki.  Ngulajangka, Yanirlipa waja yungurnangkulu pina-yinyi medicine, bush- wardingki.  Yanulu wirlinyiji kurdukurlu witakurlu.  Kangulu. Nganayi miirntakurlangu.  Ngulakalujana kuntul-karrimi, ngulajulpalu pajurnu jijiminyiminyi.  Ngulaka jijiminyiminyi ngulaka purnturr-karrimi.  Ngulalpalu /- pajirninjarlalpalujana mulyungka parnti-yirrarnu miirntakuju.  Kankaralpajana purnturr- karrija.  Kala parrajarlalpalurla yirrarnu kurduku.  Purnturr- karrijalparla jujuminyiminyi.

Ngulajangkaju, japarakarilkilpalu yanu wirlinyi, ngulajulpalu pajurnu marna karrinyarra.  Ngulalpalu  ngamingka kalyungka julyurl-yirrarnu.  Ngulalpalu ngarnu, medicine-piyayijala. Karrinyarra.  Ngulangkulpalu ngarnu.  Ngurrju-manulpa.

Ngulajangkajulpalu yanurnu wirlinyilki, ngarlkirdikilpalu yanu piajirninjaku.  Pajurnulpalu ngarlkirdi, kangurnulpalu ngurrakurra.  Purranjarlalpalu ngarnu.  Miirntaku, ngulalpalu jurru round/run-jarrija miirntajangka, ngulajulpalujana maparnu ngarlkirdiirli.  Ngamingkalpalujana yirrarnu wita-witarlaju. Manulpalu yarda yanu.  Yanulpalu---u.  Yurapitikirrarlangulpalu yanu.  Wita-witalpalujana karlanjarla manu.  Manulpalu wita-wita purraja rabbit.  Walilpalujana nganingka(??) maparnu wita- witalku.  Wita-witalpalujana ngamingka nganayirli, yurapitirli witangku ngukunyparlu.  Parnti-parnti-karrijalpa medicine- piyayijala, vicks-piya.  Kalajana parnti-yirrarnu ngaminparla.  Manu parrajarla.  Nyanungu, yurapiti yangka wita- wita ngukunypa, ngulaka purnturr-karrimi, ngulangkalpalujana yirrarnu ngaminparlaju.  Ngarlkirdilpalujana yirrarnu. Maparnulpalunyanu.

Medicine jintakariji, rubbing medicine-piya nganayi/- jaralpalujana yirrarnu.  Jarangkulpalujana maparnu. Wardapirli. Nyurnuju.  Maparnulpalujana jarangku.  Wardapirli.  Kurdu-kurdu. Manu wiri-wirirlangu ngulalpalu wantija.  Ngulajulpalu ngarnu miirntarluju.  Ngarlkirdilpalu ngarnu, karrinyarralpalu ngarnu, yungulpalu pangurnurla, ngamingka kalyungka julyurl-yirrarnu. Medicine-piyayijala -- karrinyarraju.   Ngantalpalu ngarnu nyurruwiyiji.  Manu ngarlkirdi.  Ngulangku yangka /- manngu- nyanyi nyurruwarnupatu nyampu bush medicine manu nyampu walypalirlangu.  Ngula kalunganpa japirni.  jalanguwarnupatuju ngula karnalu walypaikirlangulku ngarni, ngulajangka yapakurlangu.  Bush-wardingki.  Ngula kalarnalu ngarni karrinyarra, medicine-ji.  Ngarlkirdirli kalalunyanu ngarninjayanu, kalanyanu yirrarnu ngaminparlu.  Rubbing medicine- piya ngulaju wardapi jara.  Manu nganayi emu -- jara.  Ngulangku kalarnalunyanu maparnu.  Rubbing medicine-piyarluju.  Bush medicine-rli.  Wijinikirlangu, ngulaju mijilypapinki. Mijilyparlu kalalunyanu maparnu.  Kurdu-kurdu manu wiri-wiri. Manu nganayi wijii ngulakalujana yirrarni nganayi mijilypa, jiyiki yangka kuna wita-wita ngula kalu ngajarni jiyikirli, ngula kalu puyu-pinyi, ngulangku kalujana maparni wijini, minji (mangy) kalujana maparni, mijilyparlu, jiyikirli kunangku.  Ngula kalu nyinami, minji, wali kalu yani wiri-wiri/- yurlkumanu- yurlkumanu kalujana ngarrirni, pajirninjaku nganayiki wanngardiki.  Puyu-pinyi kalu.  Kalakajana waji-mani ngapangku, wijinikirlanguju.  Manu kalujana wardapirli yalyungku maparni wijini.  Yirrarni kalujana.  Wijinirlaju.  Ngulangku kalujana palu-pinyi.  Mijilyparlu, jiyiki kunangku, manu wardapirli yalyungku.  Mulyujangka ngula kalu pakarni.  Ngulakalujana yirrarnu, wijinirla palu-pinyi.

Mijilyparlu kalalujana palu-pungu, jiyikirli kunangku, wardapirli yalyungku -- wijini manu minji (=mange).  Kalujana maparni nganayirli mijilyparlu manu jiyikirli.

Ngulajangkaju kalalu papija -- warlupiya nyinaya.  Rubbing medicine-piyarluyijala kalalujana jarangku maparnu wardapirli manu nganayirli nyunjunparlu.  Kangarroo-rlu jarangku, manu emu-rlu, jarangku.

Ngulajangka kalalu nyinaja.  Ngulajangkaju, nyiyarla kalalu nyinaja, pirrjirdi-jarrija kalalu.  Kalalu mangarriki yanu nganayiki puurdaku.  Puurda kalalu karlanja-parnkaja. Ngarlajiyi, mangarriji.  Yirrakurru, kalalu karlanja-parnkaja. Yuparli kalalu pajurnu -- maninja-parnkaja.  Kalalujana purranjarla yungu.  Kalalu ngulangka nyinajalku.  Yuparli kalalu ngarni. Mangarrikari kalalu ngarnu nganayi -- langa  ngulaka karrungka karrinjayani.  Nyarrpurta (=yajukurlu) kalalu ngarnu. Ngulangku kalalunyanu pirrjirdi-manu.  Ngulajangkaju, kalalu yanu wirlinyi, kalalu wapaja.  Kuyu kalalu ngarnu kangaroo, emu, turkey kalalu ngarnu, yinarlingi, wardapi, perentie kalalu ngarnu.  Yurapiti kalalu ngarnu.

Ngulajangka kalalu nyinaja -- ngurrju, nyurnuwangu, pantirninjawangu.

Pama kalalu ngarnu -- cool drink-piya.  Ngula kalalu yanu nganayi yunkaranyiki.  Karlaja, karlaja.  Yunkaranyi kalalu karlanjarla ngarnu.  Kalalujana kangu yunkaranyi.  Kalalujana yungu family- ki.  Manu kalalu yanu watiji, kalalu pakarnu nganayi sugerbag. Ngalypuru.  Yapakurlanguju.  Kalalujana kanjarla yungu. Sugerbag, yunkaranyi, yurltuku(u)npa.  Tipa, Yarrmi(r)lpi.  Ngula pamaju kalalu ngarnu.  Sweet one.  Kalalu ngarnu.  Kala jaya- jarrija yapangka panungka manu kurdu-kurdurla.

Ngulajangkaju, miyilki, mangarrikari, miyikari/-  kalalu yanu. Ngula kalalu yanu nganayiki maninjaku -- marnikijiki, yakajirriki, yipirntiriki, rdarrunkaku.  Kalalu pajirninja- parnkaja.  Kalalu ngarnu.  Jaya-jarrija kala.  Mangarriji, fruit-ju.  Fruit ngula karlipa ngarrirni nganayi apple  ngulapiyayijala kalalu ngarnu.  Yawakiyi, marnikiji, kalalu ngarnu.  Maninja-parnkaja kalalu wirlinyirlilki.  Pajirninja- parnkaja.   Kalalurla yaarl-yirrarnu ngarlkirdi, marnikiji manu nganayi yawalyurru.  Manu kalalu ngarnu yarrmirlpi.  Sweet one- jala ngula karlipa jalangurlu ngarni walypalikirlanguju. Ngulapiyayijala kalalu nyurruwiyiji ngarnu.  Manu jalangu-jalangu ngula karnlu yani wirlinyi mangarriki.  Bush-rla ngulaju karnalu ngarni.  Yawalyurru, marnikiji, yarrmirlpi, ngulajangkaju, ngipiripiyaju -- ngipiri yangka emu-kurlangu, kalalu ngarnu ngipiripinkiyijala.  Jintakurlangu emu-kurlangu.  Ngipiriji. Ngulajangkaju, kalalu yanu wati wirlinyi, ngula kalalu sugerbag ngalypuru pakarnu.  Kalalujana kanjarla yungu, ngularrarlu kalarnalujana pirrjirdi-manu.  Pirrjirdi-manunganpa yapaju, nyampurla.  Nyurruwiyiji, kamparruwiyiji.  Still yuwarlirlangu manu walypalirlangu.  Yuju-manu kalarnalu yapakurlangu mangarri, sugerbag, manu medicine, bush-wardingki.  Puyu-pinjarla karnalujana yinyi, purranjarla.  Karnalujana purrami medicine- rli, bush-wardingkirli.  Bush-wardingki medicine-ji, karriyarra, munyuparntiparnti, wanngardi purranjakurlangu, nganayi mijilypa palu-pinja-kurlangu wijinikirlangu manu minji(<mangy)kirlangu, jiyiki kuna, puyu-pinjarla, nganayi wardapi yalyu mulyujangka. Ngulangku.  Ngularrapaturlu kalalujana palu-pungu wijiniji. Nganayirli mijilyparlu, jiyikirli kunangku, wardapirli yalyungku mulyujangkarlu.  Jalangu-pakarnurlu kalalujana maparnu. Yalipaturlu kalalujana palu-pungu.  Karrinyarra, medicine. Kalalu ngamingka kalyungka julyurl-yirrarnu.  Jalangu-jalangu ngulajuku karna use-mani.  Nyampu karnanyarra yimi-ngarrirni, bush medicine, yapakurlangu, manu jurnku, gulalpa yapangku/- help-manulpalunganpa.  Ngulalparnalujana pirrjirdi-karda purraja jurnkungka, ngatinyanu karrmulypa kampaja jurnkungka pirrjirdikarda, lampunulparnalujana fullup waru-manu, kunjururlu. Manu kurdu-kurdulpalu kunjururla jurnkungka kampaja.  Ngulajangka kurdu-kurdu, pirrjirdilki ka wapami.  Nyiyakantikantijangka. Bush-jangka.  Mangarrijangka.  Nyampuju karnanyarra ngarrirni, medicine yangka karnanyarra yimi-ngarrirni, bush-wardingkiji, manu jurnkungku ngulangkalpalujana help-manu karrmulypa. Jalangu-jalanguju kalu kurdu-kurduju born-jarrimi walypalirla hospital-rla.  Ngulajuku karna yimi-ngarrirni.

(End of Jillys account)




Nyampu watiya jirrpirinypa.  Nyampu.  Yirri-pura karnanyarra, nyurnu-nyurnurlulpalu parnti-nyangu.  Warlu kalalurla rduyu- yirrarnu, good medicine kala/-  nyanungu-nyangu medicine walypalikirlangujala.  Kala ngayi kalalu parnti-nyangu.  Nyampu karna yirri-purami.  Yapakurlangu story ngayi karna yirri-pura -- nyurnupatukurlangu.

Marntarla yalumpu.  Ngula kalalu ngapawangurlaju pintilki pinti- parrurnu.  Pinti nganayi panjarlpa.  Yapakurlangu panjarlpa. Ngula karna yirri-purami.    Ngapawangurlakula yangka dry, linjingka, liwirrjirla ngarnu.  Ngulawarnu kala kangu, ngarninjayanu,  ngarninjayanu, ... kala yanu, yanu, ... Yamangka kala ngunaja.  Walya kala pangurnu yalumpu nganayi narri.  Ngula kala pangurnu, ... ngulangka kala walyka-jarrija.  NGaka kala wuraji-wuraji yakarra-pardinjarla yanu.  Wanta kala yukanjayanu, ngulangka kala yanu walykangkalku.  Karri, karri, karri... karrkaja kala, karrkaja kala... yanurra, yanurra...  Warlu kalanyanu yungkurnurra.  Karinganta kanra nyampuju nguna kulkurru-kulkurru.  Ngapawanguwana.  Kalalunyanu kujarlu ngarrurnu, warlungkuju.  Yangka manjalpa/-  marntarlakurlurlu, panjarlpakurlurlu.  Panjarlpa yirdi pintiji.  Panjarlpa.  Ngula karnanyarra ngayi ngarrirni.  Nganimparlu toolparnalu ngarnu. Kalalu-nganpa yangka yungu.  Yangka wurnturukurra  Kalarnalu yarnkajarni, pinti kalarnalu manu yangkaju ngarringka kulkurru -- panjarlpa marntarla.  Ngulangku kalarnalunyanu walyiri- maninjayanu yangka lirra.   Lirra,  Ngalipanyangujala Warlpirikirlangu lirraju.  Manu panjarlpa.  Marntarla manu yirdi. Ngayi karnanyarra yirri-purami.  Nyampu kala yanu, yanu...

Ngulawarnuju, watiyalku/- kala yangka nyurnu-jarrija kala, wali watiyalku kala pajurnu -- nganayi jirrpirinypa.  Ngulawarnu kalanyanu yirrarnu.  Yangka kalanyanu yirrarnu, warlu kala parnti-nyangu, yarrpirninjarla.  Warlu.  Yapakurlangujala. Kalalu yarrpurnu, yarrpurnu,...  Kala ngunaja-wantija.  Jurruju kala yinyalku yangka warlukurrayijala miji-yirrarnu kalalu. Miji-yirrarnu kala.  Kala warlungkulku yalumpu laarr-ngajurnurra jurru.  Yangka nyampu nganayi ngalya.  Nyiya kuja ngalyaju? Ngukunypa.  Jurruwana yalumpu.  Kala yalijangka kalajana ngurrju- manu.  Karinganta karnaju ngurrjulku purda-nyanyaw!  Kala yarnkajarralku.  Yanu kala kuyukulku.  Pinjaku.  Yanu, yanu.... Nyampunya watiya jirrama karna yirri-pura -- jirrpirinypa, marntarla.  Ngulanya karna yirri-purami.  Yangka panjarlpakurlu. Manu yarnantikirli.  Ngularranya.

Ngulawarnuju, yangka patutu, kurdukurlangu, kalalunyanu yalirli purraja.  Clothes-wangurlawiyi, manu naked.  Naked ngayi kalalu wapaja.  Kalalu/- kurdulparla born-jarrija.  Wita yalumpu.  Born- jarrija ngayi walypalikirlanguyijala.  Kala palka-jarrija kurdunya.  Wita pirltirrka.  Ngulawarnuju kalalu patutulku pajurnu.  Kalalujana purraja.  Nuu kalalu wangkaja, lawa, yakayaka.  Wati yalumpu, kuyu-pungu ngayi kala pungu.  Kala manngu-nyangujala.  Nyanungurlujala kala kangu langajarrarlu. Kala manngi-nyangu.  Ngulawarnuju, kalanyanu nyanungurlujuku karnta ngarrurnu, Kari nganta karna yani kuja.  Ngunayarra kuja jintalku.  Jintalku waja ngunayarra!  Kalakarna yani. Wurlkumanukurra kala yanu.  Kala yanu, yanu...  Kurdu kala palka- jarrija.  KUrdu pirltirrka.  Wita. Mardukuja,  karntapardu wita. Karntapardu.

Ngulajangka karnanyarra ngarrirni -- lawa, yapakurlangu lawa. Ngulawarnuju, patutulkulpalu pajurnu.  Nyiya kuja?  Yali kala jintaku-marrarni yalumpuju yulyurdurlu kampaja.  Wijiniwangu lawalku waja.  Parlprulku.  Ngulawarnuju, patutu, ngurrjunyayirni karna yirri-purami.  Manjarn-manjarnpa.  Kala kajilpalu ngurrju- mantarla patuturlangu, kala marda kajika yalumpu ngurrjulku marda nyanyi.  Wardinyi-jarri kajikanyanu something ngurrju marda mirriji.  Ngurrju marda.  Kuja ngayi karna wangkami.  Karnanyarra yirri-pura.  Yalumpu, yangka yalumpu, nganayi patutu yangka yalumpu, karnanyarra yirri-pura.  Ngurrju-nyayirnilpalu yangkaju manngu-nyangu.  Wurlkumanu-wurlkumanu yangka nyurruwarnupaturlu yali kujalpalu/-  kalalujana like purraja.

Wali pirilyi-jangka yalumpujangka, wali yulpinyilpa (??) nyinaja. Yangka yalumpu puyurr/-  nuulparla yapaku swear-jarrija.  Ngurrjulpa nyinaja.  Nuulparla jajinyanuku swear-jarrija.  Nuulparla ngamardinyanukuju swear-jarrija -- lawa. Ngurrjunyayirnilpalu nyinaja.  Yalumpu ngayi karna yirri-pura story, story-ji ngayi karna, jarujala.  Jarujala ngayi karna yirri-purami, yapakurlangu.  Yalumpuju story walypalikirlangujala.  Kala nyampu jaru karnanyarra yirri-pura 

Ngulawarnuju, yangka yalumpu, nyiyakari-nyiyakari yangka nganayi, marnarlangu yangka/-  wati kala nyurnu-jarrija, wali watiyalku kalalu yangka pajurnu.  Wardarrkarlangu.  Wardarrka watiya. Ngula, wali kalalu yulyurdurlu purraja.  Watiya yangka wakirdi kalalu kawurru-pungu.  Pajurnu, pajurnu...  Ngulawarnuju kalalu rdakulku pangurnu.

Yaliji jintakariji.  Yulyurdukurlanguyijala yangka jintakari karna ngarrirni, karnanyarra yirri-purami, yangka wanngardipatu kalu nguna.  Wardarrka, wardarrkaju yalumpu kari-jarrija.  Ngayi karnajana yirri-purami.  Karna ngayi yangka walypali/- yulyurdurlu purraja.  Warlungku yulyurdurlu.  Kala wankaru- jarrija -- nyurnu.  Nyurnulpalu wankaru-jarrija.  Ngulangkaju.

Kala yangka, nganayi, watiya, yinarrki, kuna.  Nganimparlu karnalu ngarrirni yinarrki, walypalirli kalu ngarrirni caterpillar.  Ngula.  Kalalunyanu winjinirla wita yirrarnu. Yangka wanarrirla.  Yangka junmangku kalalunyanu pajurnuwiyi -- ngamirnipukarlu.  Wuu ngamirnipukarlu, jajipukarlu, kalalunyanu pajurnu.  Kurdu yangka kujarla yalumpu jurnta lawa-nyinaja. Kujarla kurdu lawa-nyinaja.  Ngayi karnanyarra yirri-pura, nyampuju ngayi nyurnupatukurlangu, yapakurlangu kujalpalu kamparruwarnupatu nyinaja.

Kurdu yangka yali, nuulpalurla blanket kujurnu.  Warlungkalpalu yipangka yirrarnu.  Parrajarla.  Ngulalpa yangkaju ngunanjinanu purlkungka.  Yipa kalalurla warlu kujurnu.  Warlu yangka ngayi not warlu yangka -- walykakarrikarri.  Ngula kalalurla yirrarnu purturlukuju.  Yalirlaju kala ngunanjinanu kurduju.  Wali yulanjawangulku kala ngunanjinanu yaliji.  Yalumpujuku kalarla yungu milki.





                         KURUWARRI-KIRLI

Kujakarnalu kuruwarri yirrarni manu kijirni ngulaju jamirdinyanukurlangu manu jajanyanukurlangu manu jajinyanukurlangu manu ngatinyanukurlangu jukurrpa yijardu- nyayirni.  Kujalparna ngajulu nyinaja jurnkungka, ngajuku- palangurluju pina-pina-manu nyiyakantikantiki.  Kalarna yirrarnu walyangka-wiyi.  Ngaju karna milya-pinyi-jiki kujakarna kijirni.

Nyampu kuruwarri, ngulaju ngajuku-palangukurlangu. Yapakarikirlangu kuruwarri kijirninjawangu karnalu nyina. Nyampuju junga kuruwarri jukurrpawarnu.  Jukurrpawarnu karnalu purami.  Nganimpanyangu karnalu jukurrpa kijirni.  Kuruwarri karnalu kijirni kanpijirla jalangu-jalangu maniyikipurdarlu. Wurnturulku kalu yilya.

                          WARDAPI-KIRLI

Wardapiji, ngulaka nyina walyangka.  Kujakarna wirlinyi yani wardapiki, yitaki-mani karnalu wirliya-wiyi kamparruju. Ngulajangkaju, yali wirli-nyanjawarnu, ngulaju karnalunyanu ngarrirni wirriya marda, karnta marda manu parntanypa marda. Ngula marda yukaja ngulyangka.  Yanu marda yitirli.  Wardapiji marda ka nyina yurdingka watiyarla manu nyanyi marda kangalpa.


Kala pura kujakarlipa wirliya ngulyakurra, manu karlipa palka pantirni wardapiji kuruparlu, karlangurlu.  Ngula karla karliparla, puuly-mardarni karlipa.  Ngirntingirli maninjarla, pakarni karlipa kurupakurra, karlangukurra.

Ngulajangka, purra karlipa warlungka yipangka kilyirrparla.  Yapa panu ngulaju kalu nyina ngampurrpaju ngirntiki manu jaraku.

                WARRURNULPARNALURLA MINIKIYIKI

Warrurnulparnalurla warru yurrkalirla pamaku.  Nyangurnalu minikiyi kujalparla yukaja.  Witalpa warru paarr-pardija nyanungurranyangu ngulyakurra.  Parla wita kujakarla wapirri. Minikiyi, yungu ngulaju wita yurrpurlu yimangipiya yuka pina. Ngurrju-mani kalu nyanungurranyangu ngurraju, ngulaju yilykinji manu yurrkalirla.  Lawa lani-jarrinjawangurlu karlipa yapangkuju pakarni minikiyiji.  Kuuny-ngarninjawangu lawa.  Rdilyki-pakarni karnalu watiyaju kulkurru manu yintirdi.  Jungajuku, palka-mani karnalu ngalypuruju.  Kartakukurra mani karnalu kankarlu. Ngulajangkaju nungukurlu, ngalypuru, manu jurrukurlu.                                TV-KIRLI

Nyurruwiyi, nganimparnalu pina-pina-jarrija ngurrju-maninjaku manu warru maninjaku yapaku TV-rla manu video-rla.  Nganimparlu karnalu mardarni warlalja TV station.  Nganimparlurnalu yirrarnu nyampu yungulu yangka kurdu-kurdurlu nyanyi manu purda-nyanyi. Yanirni kujaka wurnturungurlu, yimi nyanungurra-palangukurlangu kajikalu wajawaja-mani.

Kamparrukurra, wiri-wiri kardiya kalalu lawa nyinaja ngungkurru- nyinanjawangu yapaku.  Jalangu-jalangu, DAA-wardingkipatu, ngulaju ngurrjulku kalu nyinami.  Yinyi kalungalpa nyiyakantikanti lajinjikirlirli.  Ngurrju-mani karlipa video nyiyakantikantikirli nganayipiyakurlu kujakalu ngurrju-mani karli manu kurlarda manu yapa kujakalu wangkami yimi nyurruwarnukurlu. Tarnngangku karnalu warrarda nyanyi.                           KARDIYA-KURLU

Nyurruwiyi panulu kardiya yanurnu kamurlukurlu nyinanjaku Yangkurlarla.  Yapapatu, ngulajulpalu nyinaja kamparruwarnu, kujalu ngakalku yanurnu kardiya.  Lawalpalu nyinaja ngurrpa nyanjaku kardiyaku.  Kardiyapaturlu, ngurrju-manulpalunyanu yuwarli mingkirriwarnu.

Kardiyarlu yungulujana yapaku janyungu yipilji-yipilji-maninjarla yungulujana karnta-karnta ngurrangka mardarni kardiyarlu. Lawalpalu nyinaja watipatu ngarrirninjaku kardiyaku. Kardiyajulpalu nyinaja rayipulukurlu palkakurlu.  Jungajuku, yapapatu, yanulu wurnturu yuwurrku-wana.  Manyu-karrijalpalu. Ngulawarnujuku watiji yajarnurra.  Jirramapala parnkaja ngardarrikirli.  Purdangirli kalu yirrarni.  Jungajuku, parnkajapala.  Warru-manulpalujana watiji warrmarla pinjaku kardiyaku, kujalu kardiya jarda ngunanjunu.  Yapapaturlu, warlulu jarra-manu rurrpawana yuwarlirla.  Kujalpalu kardiya wilypi- wilypi-pardija karntakurlu, panturnulpalujana tarnngakurra.                          MUTUKAYI-KIRLI

Yanurnalu Ngatirikirra yatijarra Luurnpakurlanguju yatijarra manu ngulajangkaju nyangurnalu nyiya mayilpa yanurnu jurdukurlu. Ngularnalu nyangu kulanganta jujulpa yanurnu nganimpaku jangkardu maninjaku.  Ngula parnkaja mukurnalu.  Ngulawarnuju pina yanurnurnalu wirli-nyanjaku.

Kala yanu kakarrara, pina yaninjarniwangu.  Ngula nyangurnalu wirliya.  Ngulapururnalu juurl-pungu marnangkatari, marnawana, jujungku puranjakujaku, manu puranjarla kajikanganpa pinyi nganimpa.

Ngulajangka warru nyangulparnalurla kunaku, kala lawa nyarrpara nganta.  Ngulawarnu, pinarnalu kulpaja Lirrakilpirrikirra manu nyinajarnalu yalirlajuku tarnnga.                         

NAPALJARRI-KIRLI

Ngajurna palka-jarrija Yimampirla manu wiri-jarrija yalirla. Ngajuku-palangurlu kalanganpa kangu wirlinyirli yupujuwanarlu. Yungu kalanganpa miyi yupuju-wardingki -- janmarda, wardapi, mujurnku.  Nganimpaku-palangurlu kalalujana warnapari pintiki pungu manu kardiyaku kangu Yimampirlaju purlawukungarnti, nalijaku maninjaku, ngarluku manu wita warlkurruku, yurrparninjakurlanguku -- ngurrju-maninjaku karliki.  Ngajulurlu kalarnajana lampunu wunjurnu pulukujangka.

Manu kalarnalu warrki-jarrija yuwarlirla karnta panu, manu parljurnu pangki, junma, turlturrpa, jurnarrpa kardiyakurlangu. Nganimpa, ngulajulparnalu nyinaja yangka wantinjawangu, panu yala ngulaju yanulpalu yatijarra Darwin-kurra linjarrpaku.

Ngulalu lawa-jarrija linjarrpaku, ngulajulparnalu warrki- jarrijajuku Yimampirlaju.  Manu ngapapardukariji kalarnalu yanu Yalyirrimpikirra.

Kujakalalu nganimpanyangu waninjawarnu yanu kanjaku pulukuku, ngulaju kalalunganpa kangu nganimparlangu purranjakurlangu. Ngulajangka rdirri-yungu yuwarlilki.  Yapajulpalu ngulapuru yanu- yanurnu -- Yimampingirli, Luurnpakurlangungurlu manu Pakarliparntangurlu.  Panu karntalpalu warrki-jarrija mijini- yuwarlirla manu ngurra jintangka.  Manu kalarnalujana kardiyaku purraja Kakurturlangurla.

Ngajurna yamparruju nyinaja kardiyaparnta-wiyi.  Ngularna yampija.  Yanurnurna Yurntumukurralku tarnngajuku.  Ngaju kularnajana nyangu kardiya kujalpalujana luwarnu yapapatu. Ngayirna purda-nyangu yimi purlka-purlkakurlangu.  Manu nyurruwiyi yupujurla, yapangku kalalu panturnu puluku kurlardarlu Yimampirlaju, manu Luurnpakurlangurla, manu nganimpaku- palangurlu, ngulaju kalalu panturnu pulukuju.

Nganimpanyangu warringiyi, yaparla manu jamirdi, ngulaju lawa- jarrijalu.  Nyampuju ngurra nganimpakulku -- yunkaranyi.

                      Nguru Warlalja-kurlu

(Outstations)

     Yurntumu-wardingki yapapatu, ngulaju kalu pina-pina-yani nguru warlaljakurra.  Kalalu lawawiyi nyinaja yaninjawangu Yurntumurla.  Ngakalkulu pina-pina-yaninjaku purda-jarrija 1973- rla kujalpalu mitingi wangkaja yapa manu kardiya.  Yapapaturlu kalalujana purda-nyanguwiyi mitingirla, yangka yapa yungulu nyinami nguru warlaljarla.  Jungalku kalu yapaju pina-pina-yani.

     Kamparrukurra, yapa manu kardiyalu wangkaja Ngarupalyakurluwiyi.  Ngulajangkalu wangkaja Nyirrpikirli kujalu yapalku yanu yiwarraku ngurrju-maninjaku Nyirrpikirra- pinangu.

     Jalangu-jalangu, Nyirrpingka ka karrimi japu, kuurlu manu yuwarlipatu yapapatukurlangu.  Manu kalu yapa nyinami 150-pala. Yapa yalipatu, ngulaju tarnngalpalu nyinaja.  Manu murnmajuku ka karrinjayani ngapakurlu manu yuwarlikirli.

     Yapa panukarirli kujakalu mutukayi mardarni, ngulaju kalu yani nguru warlaljakurra.  Ngulajangka kujaka mutukayi rdilyki- yani, pina yanirni kalu Yurntumukurra.  Panukari, ngulaju kalu ngunanjaku yani yangka kujakalu kurdu-kurdu nyinami kuurluwangu. Kujaju ngurrjunyayirni kurdu-kurdukuju, yungulu pina-pina-jarrimi nguru warlaljaku manu yungulu pina-pina-jarrimi wirlinyi yaninjaku manu kuruwarri kijirninjaku pipangka.  Yapaju kalu yaninjaku purda-jarri yungulu pina yani nguru warlaljakurra yungulu kutungkuju jina-mardarni maralypi.

     Yaninjakuju ngulaju mardarninjaku mutukayiki.  Nyurruwiyi 1975 nganayikirra 1979-kirra, ngulajulpalu manu mutukayipatu warlalja nguruwarnu, kujalpalu maniyi manu.  Jungajulpalu manu yatijarra Japururla.  Panukari turaki kujalpalu manu, ngulajulpalu rdilyki-pungu yungulpalu manu kamparrukurrawiyi. Panukari watingkilpalu milya-pungu wirrkardumiparlu mutukayiki kanjakuju.  Manu kalalu warru nyinaja purlka-purlkaju mutukayi milya-pinjawangu ngurrpa mutukayikiji.  Wati kurduwarnu kalu nyina ngampurrpa tawunukurra yaninjaku, kujakalu pina nyina mutukayiki kanjaku.  Kala panukari mutukayi, ngulajulpalu nyinaja ngurrjujuku tarnngajuku rdilykiwangu.

     Yapa kujakalu warlarlarla nyinami ngurungka, ngulaju kalu warlaljarlu jungarni-mani muku.  Yapa wiri-wirirli, ngulaju kalujana kurdu-kurdu yimingki jungarni-mani.                           


     Marlukurlu (cooking kangaroo)

     Yangka kujakalu luwarni marlu, ngulaju karnalu tarltiwiyi mani.  Manu ngulawarnuju, kintilpalku karnalurla yirrarni.   Kuna karnalu yipirni kirlkakarda yungurnalunyanu ngaka purrami kilyirrparla. Warrirni karnalurla watiyaku yamakurluku yungurnalu purrami marlu manu yungurnalu warlu yarrpirni manu jararrpa pangirni.  Kijirni karnalu marluju warlukurra jarrakurra yungu yangka yumurru muku janka.  Ngulawarnu karnalu wilypi-mani pina manu karnalurla kirlka-mani yumurruju junmakurlurlu.  Manu ngulawarnu, pajirni karnalu wirliyajarra manu ngirnti nganayirlajuku wipuwurla, yali yungkurnu ngulaju kujalpa wiri- jarrija jukurrpawarnu.  Kujaka jarra muku kilyirrpakurra-jarrimi, ngulawarnu, japurlu karnalu mani manu karnalu muku yirrarnu kilyirrpaju kutujuku.  Ngulawarnu, yirrarni karnalu marluju jararrpakurra purturlupurdanji.  Ngunami ka kaninjarni ngulawarnu jakarr-pinyi karnalu marluju kilyirrpakurlurlu manu walya warlukurlurlu.  Ngirnti manu wirliyajarra, ngulaju ka jintangka jankami.  Wilypi-maninjarla, ngarni karnalu kujaka murnmajuku jankami panukari marluju.  Kujajuku karnalu marluju purrami jukurrpawarnurla.                          




     Nyampukularnalu pina yanurnu nganimpanyangu ngurrarakurraju Nyirrpikirra.  Nyiyarlarnalu yampinjarla yanu Nyirrpikirraju? Kala kujarla nganimpanyangu yipilji kalalu pamangka-jarrija manu kalalunyanu pakarnu kulungku.  Ngulanyarnalu yampinjarla yanu Yurntumuju.  Yanurnalu ngurrju yungurnalu walyka pamakujaku nyina.  Kujakalu yapa yanirni pamajangka, ngulaju kalu yimi pirrjirdi wangkanjinirni.  Yarri-parnka kalujana yapakuju.

     Yanurnu pinarnalu nganimpanyangukurra ngurrarakurra ngajuku jamirdinyanukurlangu ngurrarakurra.  Ngajuku warlalja ngurrara ngajuku ngunyarrinyanukurlangu, ngajuku jajanyanukurlangu manu ngatinyanukurlangu yungulu nganimpanyangu kurdu-kurdu wiri- jarrimi nyampurla.  Yungulu kurdu-kurdurlu jina-mardarni nyampuju nguru.  Nyampurla, panu kurdu-kurdu kalu wiri-jarrimi nyampurla.                           YUWARLI-KIRLI

(HOUSING)

     Nyurruwiyi nyampu Yurntumurla, ngulalu rdirri-yungu yuwarli ngantirninjakurla Yuendumu Housing Association, ngulaju 1972-73. Ngulajulpalu nganturnu 65 yuwarli Warlpiriki yapapatuku.  Ngulaju kalujana yardajirri-mani Aboriginal Development Corporation. Yilyajarni $200,000 wantakari-wantakari.  Narntirnkipala yapa manu kardiya ngulaju marnkurrpa kalu warrki-jarri Yurntumurlaju.

     Nyampu yuwarli kujakalu ngarntirni, ngula kalu wajampa-jarri rdilyki nyanjarla manu yangka kujaka karri yukanjakungarnti ngularlangu kalu pajirni tuwa, wintawu, mira kalu luwarni. Yalipardukarirla mungangka ngulajulu luwarnu wintawu, wurlu, manu yirdilpalunyanu yirrarnu kurntangka manu kuruwarrilpalu kujurnu manu wayarlangulu pajurnu muku.  Warlurlangu kalu yarrpirni kaninjarni.  Ngula karnalu wajampa-jarri.  Yapa panu kalu nyina yujukurla wiyarrpa, ngapawangu, warluwangu.  Yapa panulpalurla pardarnu yuwarliki tarnngaju manu kalurla pardarnijiki.

     Manu tala wiri kalu yirrarni nyampurrakuju ADC-rliji manu kujakalu yangka pinyi, ngula kalu yarda payi-mani.  Nyampurla yapaku karlipajana mari-jarri kujakalu nyina warrkiwangu wiyarrpa manu wirlinyiwangu, mutukayiwangu.  Nyinamiyili ngurrangkapuka.

     Nyampu warrki-wardingkipatu kalu ngampurrpa nyinami, yungulu yapa panu warrki-jarrimi nyampurla yuwarlirla yungulu yarda yirrarni panungku yapangku.  Kulakalu ngampurrpa nyina kardiyaku maniyi wiri kanjaku yuwarli ngantirninjawarnuku.                    


     Watikirlangu Nyujimi-kirli

(Mens Museum)

     Panukurlangu purlka-purlkakurlangu jurnarrpa ngulaju kanunju kajana ngunami.  Kulalpalu mardukuja manu kurdu-kurdu yantarla nyanjaku nganta.  Watimipa kajika yani.  Lawajala kalalu jurnarrpaju yirrarnu wurnturu yuwurrkurla.  Lawa-nyanjawangu ka karrimi. 


     FILENAME:<-ML.255>AUTOBIOG.TBY





...Wirliyajarrayirla, Yinjirrpikirlangurla, kirdanaji Ngarnalkurru-wardingki Yinjirrpikirlangu... Ngulajangka, witawiyilparna know-maninjaku wapaja pinawanguwiyi. Kulalparna manngi-nyangu parrajarlarlu, wiri-manuju.  Wapajalparnalu nyampurlajuku warrikirdikirdi yuwarlirla --  yuwarliwangurlawiyi.  Wanapiyi. Ngulajangkarnalu yanu Pawukurralku.  Pawungkarnalu nyinaja. Ngapawangurlalkurnalu pinarni kulpaja Liirlparikirra.  Wulpayi karrukurralku.

Karrujangkarnalu nyinaja, ngapangalpa wantija.  Ngulajangkarnalu pardijarra karlarra Jarrardajarrayikirra.  Ngulajangkarnalu Jarrardajarrayijangka pinarni yanu-nganpa jirrnganja kirdana.  Ngulajangkarnalu kulpajarni Jangarrangarrakurra.  Jangarrangarra-jangkarnalu kulpajarrayi kurlirralku Warntaparrikirra.  Warntaparrijangkarnalu yanurnu wanapiyi.

Ngulajangkarnalu kulpajarni Pirliwanawanakurra. Pirliwanawanajangkarnalu yanurnu --  tarnngalparnalu nyinaja Pirliwanawanarla.  Pirliwanawanajangkalkulparnalu yanurnu nganayikirralku --  Jupunpakurra.  Jupunparlalkulparnalu nyinaja tarnnga.  Yulyurrpu-jarrijanganpa.  Ngulangurlulparnalu kulpajarni nganayikirralku --  yangkakurrayijala. Nyuulyparikirra.  Nyuulyparijangka (sic)-kurrarnalu yanurnu ngulakurrarnalu yanurnu Liirlparikirra.  Liirlparirlarnalu nyinaja, tarnngalparnalu nyinaja.  Ngulajangkarnalu pardijarni. Wulpayi nyampurlalkulparnalu yanurnu karrungka.  Karrujangkarnalu yanu nganayikirra --  Panmaparntakurra.  Panmaparntarlalkulparnalu ngarnu yarlalku, mardi.  Yarlalkulparnalu ngarnu, julardalparnalu ngarnu.

Ngulajangkarnalu kulpaja karlarrayijala --  Liirlparikirra pina yanu.  Wulpayikirrayijala.  Ngulawarnurnalu wulpayingirli pardijarra karlarra.  Warlujarrayikirra.  Yinjirrpikirlangu Warlujarrayi.  Ngula kalkurnurnalu nyinaja Yinjirrpukurlangurla. Ngulawarnujurnalu yatijarrayi yanu. -lparnalu kulpaja nganayiki Maarlmaarlpaku.  Maarlmaarlpa-jangkarnalu yanu Yiwirdiki, Ngarnalkurru Yiwirdi.

Ngulaju karnalu ngarrirni yirdi wirrkardu:  Ngarnalkurru, Yiwirdi, Pujawitawangu.

Ngulajangkarnalu kulpaja Yiwirdikirra-again kakarrara jintakarikirralku.  Kirlilkirlilwarnu, Purrparrjipardukurra. Kirlilkirlil-luwarnujarrakurra.  Purrparrjipardujarrakurra.

Ngula-ngurlurnalu yanu.  Tarnngalkujukurnalu pardijarni. Nganayikirralkurnalu pardijarni --  Kuntukuntukurra.  Kuntukuntu karnalu ngarrirni, walypalirli kalu ngarrirni Mud Hut. Nganimparlu karnalu yapangku ngarrirni, yilpalu ngarrurnu nyurnupaturlu purlka-purlkarlu Kuntukuntu.  Kuntukunturlalparnalu nyinaja walypali-wangu-rla-wiyi-jiki, lawa-wiyi-jiki.

Ngulajangkarnalu kulpaja yatijarralku.  Kuntukuntujangka Jarrajarrakurralku.  Jarrajarrarlalparnalu nyinaja. Ngapawangurlalkuyijalarnalu pina kulpaja Wirrkaliparntakurra. Wirntijangu kurlirrapurda.  Ngulangurlurnalu wulpayi yangkakurrayijala pina pardijarni.  Kuntukuntukurrayijala. Kuntukuntungurlurnalu  nyinaja tarnnga kirringka.  Kuntukunturla. Kuntukuntujangkarnalu yanu Karrirdikirra wulpayiwana.  Karrirdi --  wulpayi, ngapa.  Ngapajangka ngulajangkarnalu yanurnu Wirliyajarrayikirra, yangkakurrayijala.  Wirliyajarrayirlarnalu nyinaja.  Ngulangurlurnalu kakarrara yanu manjikilki.  Wirliyajarrayingirli.  Manjiki-jangkarnalu kulpajarni. Ngulajurnalu manjikiji yanu nganayikirra Yumurrukurlangukurra. Yumurrukurlangujangkarnalu pinarni kulpaja Wirliyajarrayikirrayijala --  manjikijangka.  Manjikiwarnurnalu nyinaja.  Kurlirrayijalarnalu pina yanu.  Liirlparikirra. Kulkurru Liirlparingirlirnalu ngunaja. Ngulangurlu nyarrpararnalu?  Yarlaji karlaja.  Panmaparnta-wanakurra kakarrarapurda.  Panmaparnta-ngurlurnalu yanu.  Kurlarrarnalu pardijarra Pawukurra.  Pawungkalkulparnalu nyinaja. Ngulangurlurnalu purda-nyangu walypalili pakarnu Yurrkururla. Yurrkururlalu pakarnu.  Liirlparikirrarnalu pardijarni. Nganimpa.  Yapa jintakarirli yimi-ngarrurnu.  Walypali ngantalu pakarnu.  Ngulajangkarnalu karlarralku pardijarni. Liirlparikirra.  Liirlparirlalkulparnalu nyinaja. Walypalirlinganpa yalumpujuku lani-manu.  Liirlparirla. Kakarrarawarnurnalu pina yanu Pawukurra.  Walypali yirnalu nyangu.  Walirnalu lani yanu kakarrara, Pawukurra. Pawungkalparnalu nyinaja tarnnga.  Ngulajangkarnalu pina kulpaja Ngarnkakurra.  Kardijikirra. -lparnalu lani wapaja walypalikijaku.

Kardiji-ngirlirnalu Ngarnkangurlu purda-nyangu, yatijarralkulu pakarnu, luwarnu, walypali Nugget Morton.  Nugget. Ngulajangkalpalunganpa walypalirli panungku warrurnu, panukulku luwarninjaku.  Mukulu luwarninjayanu --  yapa.  Kankarlujukurnalu pirlingkali wankaru-jarrija.  Ngarnkangka kankarlarra. Ngulajangkarnalu pina yanu, lawangkalku, mukujana luwarnu-wiyi. Yarlarlinji, Yakuranjiwanajana warru luwarnu. Yarlarlinjirlajana muku luwarnu.  Lanilpalu wuruly-yanu Yarlarlinjingirli.  Yatijarra jiljawana. Wuruly-wuruly-yanulu. Panukarijilparnalu pirliwana wankaru-jarrija.  Panukarili wankarukujurla lani wuruly-yanu jilja-wana, kankarlu. Ngulajangkarnalu walypaliki ngulalpa lawa-nyinaja lawalku, ngurrjulkulpalu.  Yarlarlinjilkili luwarnu Yartarluwana. Yakuranjirlalkulu luwarnu.  Wiriji luwarnu, Yakuranjirla warrukirdikirdi.  Nganayirla Pirdipirdirla . Pirdipirdiji karnalu ngarrirni panu muku luwarnu.  Wajinpangulu-jala yirdiji.  Yali karnalu ngarrirni Pirdipirdiji -- yalirla pirdipirdi-pungurla yapaku.  Wajinpangulurla.  Wirrkardu luwarnu nyampurlaji, wiriji luwarnu Yakuranjirla. Wajinpangulurla.  Nyanungu Pirdipirdirla.  Jintakari-jintakarilpajana luwarnu.  Panulpajana jiljawana purdangirli luwarninja-parnkaja -- jintakari-jintakari -- wirliyakarrarlu. Kamurlu-parntarlu, nantuwu-parntarlu.

Ngulajangkarnalu pinarni kulpaja, yanu Pawujangka. Ngurrjungkalku.  Pawujangkarnalu yaninjani yanu. Walilparnalu nantuwu panulku wirli-nyangu.  Ngulakujakurnalu nantuwukujaku lani-jarrija -- wirliya wirli-nyanjarla. Ngulawarnurnalu yanu wakirdilki marnangkartari.  Wuruly-yanu. Ngulajangkarnalu/- Jardakurra-nganpa kapal-katurnu walypalirli. Rangkarrkurlurlu-nganpa wirliya wirli-nyangu.  Wali-nganpa wulpayi-wana wapal-yanu.  Wulpayi-wana-nganpa wapal-yanu, warru-nganpa nyangu, jankanja...??

Walypalirli-nganpa kapal-katurnu.  Walirnalu ngulajangka yakarra-pardija.  Nyangulparnalu wiri-wirirlilki nganimparluju.  Wiri-wirilkilparnalu wapaja.  Ngulajangkarnalu/- janyungu-nganpa yungu.  Janyungurla yungu wapirraku.  Yajarnurra-nganpa. Kuyupardulku-nganpa yungu.  Miyipardu-nganpa yungu.  Walypalirli yalirlijilpa-nganpa wirnma-yungu, -nganpa wirnma ngurrjungkulku walypalirli.  Yapakarirlilki.  Yilpa-nganpa mardarnu. Yapakarirlilki yilpa-nganpa mardarnu.  Nganayirlilki, Billy Bridge-rlilki.  Old Bill Bridge.

Ngulangku-nganpa mardarnu, ngayilpa-nganpa mardarnu wurulypalpa-nganpa yurlparangu.  Kuluparntakujaku walypalikijaku.  Wali kala-nganpa ngakalku pardany-paraja.  Kala-nganpa yardayijala pulukukurra linpakarilparnalu pajarnu -- pulukuju. Nuulparnalurla nyinaja pina.  Pinawangukuju-nganpa yungu, walilparnalu puta pajarnu.  Jamparl-pajarnu.  Miyipardujulpa-nganpa yungu nyurlanjarla.  Kulanganta yangka yikilyi parri-pakarninjawarnu yarla.  Ngulalparnalu wulpu-manu.  Ngapangkujulpa jalaly-pungu .  Ngulalpa ngurrju-manu, rdakangkulpa nyurlaja yinjirrpipiya.  Yilpa-nganpa pina yungu. Nyangulparnalu.  Kujarlunya wajalu miyiparduju nyurlaya! Ngurrju-manta rdakangku!  Ngapa wajalurla juru-pungka! Ngulangkanyalu ngurrju-manta!  Kilyirrparla.  Kujarlulpa-nganpa ngarrurnu.  Yi/- Nuulparnalu pina nyinaja miyipardu flour ngarninjaku.  Yarlamipalparnalu ngarnu.  Yakajirrilparnalu ngarnu.  Wanakijilparnalu ngarnu.  Marrkirdilparnalu ngarnu. Marningkijilparnalu ngarnu.  Kuyupardujulparnalu ngarnu -- pakurulparnalu ngarnu, pakurulparnalu ngarnu, rdipirrilparnalu ngarnu.  Yilkaminyilparnalu ngarnu.  Marnawanajilpa nyinaja. Wangkuwana kalarnalu pakarnu.  Kirlpangardilparnalu pakarnu. Wilypirirla.  Jajirdilparnalu ngarnu.  Pakarnu. Kirlpangardilparnalu pakarnu.  Pakurulparnalu pakarnu, kirlilpilparnalu katurnu.  Pakurulparnalu katurnu minangka, wirliyarlu.  Ngulanyalparnalu ngarnu.  Kalarnalu kulpaja, mungalyurru kalarnalu warru-pungu, kalarnalu kulpajarni, -rnalu purraja.  Yama-kurlarnikarrarnalu kulpajarni.

Kalarnalu ngarnuyijala, yirrarnurra, panukari-panukari kalarnalu ngarnu.  Kalarnalu wurajilki pardija.  Wuraji-wurajirlilki kalarnalu pungu, katurnu -- minakurra -- pakuru.

Kirlpangardi, jintangka kalarnalu pungu kirlpangardi, jintangka. Jajirdi-pinki.  Jajirdi karnalu ngarrirni ngirntiwiirnparikirli jirrama yirdi-jarra.  Jajirdi karnalu ngarrirni jirrama yirdijarra, ngirntiwiirnpari, jajirdi.  Kirlpangardi karnalu ngarrirni jirrama -- janganpa, kirlpangardi.  Jirramayijala. Ngulangkajalparnalu nyinaja, kalarnalu.

Ngulangka-nganpa muku/- Ngulangkarlujukulu-nganpa wiri-manu. Kirdanarluju-nganpa.  Nuulpanganpa flour-rlu wiri-manu, kuyungkulunganpa yarlangku bush-ngarnarlu yakajirrirli wiri-manu. Ngulajangkarnalu wiri-jarrinjarra yanu ngulangkajuku.  Wiri-jarrinjarra yanulparnalu, wali ngulapurujulparnalu.  Walypalilki wiri-wiripurulku yaninjarni yanu.  Rdipinjarni yanu, panu-jarrinjarni yanu.  Wali walypalilpalu wapaja panulku now.

Ngulangkalkulparnalu nyinaja.  Walypalirlilki kalalu-nganpa yungu.   Wali nuulparnalu lani-jarrija, yalijikirnalu lani-jarrija.  Jalanguwarnu-pata.  Ngulalpa muku luwarnu.

Mardukuja kalalurla yungu yurrpurlu, ngulaji kala mardukujaji mardarnu.  Ngurrangka mardarnu.  Ngulawarnuju kalarla yungu janyungu, miyipardu, kuyupardu.  Mardukujawanawanaji.  Lani-jarrija kalalurla.  Kalajana ngukurruru wiri-wirirli puntarnu.

Ngulajangkarnalu wiri-jarrija.  Nyinajalparnalu.  Pina-jarrijalkurnalu, pina-pinalkulparnalu nyinaja walypaliki. Pinalkujulu warrki-kirralku yirrarnu -- wirilki.  Pinalku ngurrjulku walypalikiji.  Warrki-jarrijarna yaparranji. Tarnngalku.  Nuurna-palangu kirdana, ngati pina-nyangu. Tarnngalkujulu walypalirli kangu warrkikirra.  Ngulajilparna warrki-jarrija Warlukurlangurla.  Ngulawarnulparnalu/-ngulangkajukurnalu yaparranji wiri-jarrija.

Wiri-jarrinjarra yanurna.  Ngarrkapiyalku nowlparnalu nyinaja. Ngulawarnurna wuruly-parnkaja walypalikiji ngakalku.  -rnaji nyangu jangarnka-parntalku.  Jangarnkaparntalkurnarla ngaka wuruly-parnkaja.  Ngulajili yunparnu Jarrajarrarla.  Yunparnujulu Jarrajarrarla.  Jarrajarrajangkalparna wapaja purunyungulku. Ngulajilparna ngarrkaji pina-pina wapaja Jarrardajarrayipinkirla.

Ngulawarnulparnalu pinarni yanu Yarlarlinji-kirrayijala.  Ngula nyampu-wardingkijilkilparnalu wapaja.  Yarlarlinjirlaju. Ngulangkajukurnalu wiri-jarrija, purlka-jarrija.  Wanapiyi yali walypalikarirli kalalu-nganpa pungu.  Laniwangu.  Lani. Ngulalparna/- kuluparntaku kalarnalujana jurnta-wuruly-parnkaja. Ngulajangka kalarnalu yaninjarni yanu, ngarrka-jarrijarnalu. Ngulangkujuku kalarnalunyanu jarnku-jarnkulku pungu -- walypalirli manu yapangku.

Tarnngalkurnalu ngulangkajuku wiri-jarrinja-yanu, purlka-jarrinjarra yanu.  Ngulawarnulparnalu warrki-kirrayijala pina yanu pulukukulku.  Warrki-jarrinjakurra.  Kalarnalu nantuwuku warrkarnu.  Nuulpalunganpa yungu/- miyipardu kalalu-nganpa wiri yungu.  Nuulpalu-nganpa yungu maniyi, lawangka.  Ngayi kalarnalurla waparlku-warrki-jarrija.  Miyiki jintaku. Ngulajangka kalarnalu yanu.  Kala-nganpa walypalirli yirrarnu. Kalarnalu miirn-manulku.  Kalarnalu bush-wanayijala manangkarrawana wapaja.  Ngulajangka kalarnalu warrki-kirrayijala pina yungu.  Kalarnalu purlkangkuyijala/- yuwarliji nganimpapuruju nganturnu -- Wirliyajarrayirla.



Wulpayi jintangkarnalu wapaja.  Nyampurlajuku -- Yarlarlinjirla. Yarlarlinjijangkalkurnalu yanu warrkikirra -- nyampuwangurlawiyi -- yuwarliwangu.  Nuu yuwarlilpa parntarrija Wirliyajarrayirla.   Ngulajangkarnalu kulpajarni, warrki-kirrayijala.  Warrki-jarrijalkurnalu.  Walypaliki myall-mipa.  Nuulparnalu pinawangumipa, nuulparnalu pina ngarninjaku walypalikirlanguku. Nuulparnalu pina nyinaja.  Ngaka kalalu-nganpa pina-manu waarrkirla.  Ngulajangkarnalu yirrarnu, purlka-purlkalku ngarilparnalu wapaja.  Mukulu-nganpa turnu-manu. Yatijarralkurnalu yanu, kiwayi-kiwayilkilparnalu warlulku pakarnurra.  Ngulajangkarnalu pinarni yanu. Ngulapururlulpalunyanu walypalirli luwarnu.  Ngulapururnalu pinarni kulpaja.  Army-purulparnalu wapaja, walypalirlalkulparnalu/- kulukulkulpalunyanu linjirrparlu wiringki luwarnu walypalirli.  Ngulapurulparnalu yapa warrki-jarrija.  Warlulparnalu pakarnu rdarri.  Nyiyakantikanti ngari wajarnpi, wirrkali, wapurnungku, karrawari, nurrku, kurntuwa, kalarnalu warluju pakarnu.  Ngulajangkarnalu pinarni yanu.

Ngajurna nyanja-yalpija.  Ngulajangkarluju warrkijangkarluju. Yuwarlilkilpa parntarrija.  Wirliyajarrayiji.  Wirliyajarrayiji, yuwarlilpa parntarrija.  Ngulawarnujurna pina yanu Yanjipikirrayijala.  Yanjipirlayijalarna pina warrki-jarrinjunu. You know where they call him township?  Alice Springs?  Township-jangkarna pinarni yanu.  Warrkilkiji yungu nyampu-wardingkirli, walypalirli.  Ngurungkalkulparna pina warrki-jarrija -- ngajunyangurla ngurungka.  Yinjirrpikirlangurla. Ngarnalkurrurla, Wirliyajarrayirla.  Ngurrangka karna nyina nyampu purlka-jarrijarna.  Purlkalku karna nyampunya wangka. Ngurungkaju jurrkungka.  Ngajunyangurla.  Ngajunyangujulpalu kirdanaji ngarrurnu, wapirraji, kalalpalu ngarrurnu Karliwanayilki pajurnu.  Wali, ngulakurlangurlanya karna nyina wangka Japangardi.  Japanangka ngulalpalu ngarrurnu ngajuku-palangu Karliwanayilki.

Ngulajuku karna nyampunya wangkami.  Yirri-parami karnarla Jungarrayiki Hooker Creek-wardingkiki.  Kirdanarlujuju pina-pina-yungu.  Jukurrpa ngajunyangurlujuku.  Walyangkuju pina-pina-yungu.  Ngakarna purlkangkuju kirdana wajawaja-manu. Pinarrirlilki.  Ngaju parnpa .

Kala jalanguwarnupatu nyampu kurdu-kurdu, ngulaju kalu walypaliway-ki learn-jarrinja-yani.  Ngajunyangurlu purlkangku nganimpanyangurlu nuulpalu walyapatu wapaja turnupatu.  Walyapatu Wirliyajarrayi.  Ngulaji karnalu pinarri nyina.  Ngajuju pinarri-manu kirdanarlu.  Parnkanja-karrarlu.  Purlkangkuju ngaka yampinja-yanu pinarrilki.  Ngaju parnpangku muku pina-pina-yungu. Ngakarna pinarrirli wajawaja-manu kirdana. Ngulajangkalkulparnalu yapakarilki marliyarra-manu panukarilki. Marliyarra-manulparnalu ngatijirrirli.  Patirlirrirli. 

Ngurrjurnalu wangkaja.  Yalikari ngularna jutu-pungu jaru. Ngulawarnujurna/- yarda karna/- pina yani karna yalikirrayijala.  Ngulaji karna ngarrirni jintakulku.  Jinta karna ngarrirni yakajirri, miyipardu.  Yakajirri karnalu ngarrirni miyipardu.  Kararrpajarra.  Kararrpa -- jirrama yirdi-jarra.  Ngularlulpalu kapurdu-maninjarla pakarnu wilypirikirra yarturlurlu.  Yarturlurlulpalu pakarnu.  Wilypirikirra.  Tarnnga wirnma-mardarninjaku.  Tardu-manulpalu.  Ngulanya kalalu yampinjayanu wilinyikirrarluju, wijingkilki kalarnalu kurdukurdurlu ngarnu.  Kalalu-nganpa ngulakurrajuku pungu. Kalalu wirlinyiwarnurlu nyanjarni-yanu, kalalu pirntirrikirra kalalu kangu -- ngatingki manu kirdanarlu.  Kalalu-nganpa yalikirrajuku kanangku wuruly-wuruly-pakarnu.  Kalalu-nganpa kapakaparni-manu wuruly-parnkanjakujaku.  Pirntirrikirra. Kularnalu nyarrpa jitiyarla wijiwarnu.  Ngulawarnurluju kalarnalu yulaja, kalalunganpa yungu kuyu-pardu, janganpa.  Ngula kalarnalu ngarnu.  Witakari-witakariyijala kalalu-nganpa yungu. Kalalunyanu mikirri-nyangu kirdanakurlangu, ngatikirlangu. Ngulaji kalalu-nganpa wirilki yungu jarnku-jarnku.  Jarnku-jarnkulku yungu.

Ngula kalarnalu muku ngarnu, kalalu-nganpa ngapakurralku yurlparangu.  Kalarnalu ngapalku manu mardungku.  Mardu kalarnalu ngapalku, kirdanaku manu ngatiki kalarnalujana manunjunu jinjinpa.  Ngapangkulku kalalu-nganpa/- jinjinpawarnuju walyka-manu pina, yarlurnu -- yimiriji.  Kalalu nyanungurlulku ngarnu. Kirdanarlu manu ngatingki kala.

Ngulajangka kalarnalu manyukurralku yanu.  Kalarnalu manyungkalku/- kalarnalunyanu luwarnu, warntapirli.  Kalarnalu nganta yujukurlalku nyinaja.  Kala yujukuwarnu kalarnalu yanu jardakurralku mungangkalku.  Kala rangkarr-kangu.  Ngulawarnujuku kalalu-nganpa yampinjayanu yantarli -- kirdanarlu, ngatingki. Jamirdinarlu, jajanarlu -- ngamirnirli kalalu-nganpa yampinjayanu.  Kalalu-nganparla nguyu/- kuyuku ngari yanu. Kalalu-nganpa kuyu kurdu-kurduku pakarnu -- kirdanarlu, ngatingki.  And ngamirninyanurlu.  Ngamirninyanurlu kalalu-nganpa kangurnu ngulayijala, kalalu-nganpa yungu.  Kirdanarlu, ngatingki kalalu-nganpa ngulayijala yungu, manu pimirdirli.  Pimirdirli, ngamirnirli.  Kalarnalu yanu.  Kalarnalu yanu jamirdikirralku. Kalalu-nganpa yurlparangu.  Kalarnalu yanu jamirdikirralku. Kalarnalu jamirdikirralku yanu, kala-nganpa kuyuparduyijala nganjini-yungu.  Manu pimirdirli kalalu-nganpa.  Pimirdiwangu/-


Ngulajangka kalarnalu nyinaja.  Kalarnalu pina yanu.  Kalarnalu nyinaja.  Manyuwanalku kalarnalunyanu manyungkulku paraja. Kalarnalunyanu warntapirli luwarnu.  Manyungkarlu.  Wiri-wirirlilki.  Ngulajangka kalarnalu yanurnu pina.  Kalarnalunyanu tarnngalku liily-luwarnu.  Yapakariji.  Kulungkulku kalarnalu-nyanu yangka pungu wita-witarlu.  Ngulajangka kalalu-nganpa kirdanarlu, ngatingki ngarrurnu, Kuluwangulu manyu-karriya! Kalalu-nganpa warla-pajurnu -- jungajuku.  Kujanyalparnalu nyinaja wanapiyiwarnupatuju.  Ngulalpalu-nganpa ngatinyanurlu, kirdanarlu warla-pajurnu.  Nuulparnalujana wirri-pungu, wirnma-purda-nyangu, jintaku kalarnalujana purda-nyangu.  Kalalu-nganpa jintangkuyijala yimingkiji warla-pajurnu, Nyinaka wajalu! Kuluwangulu manyu-karriya!  Kujarlunya kalalu-nganpa ngarrurnu. Kalalu-nganpa liyi-kirra-malku wurrangku wurdungu-manu. Kalarnalu wurdungu-jarrija.

Jalangu-jalanguju kulalparnalu nyiyakulku warla-pajikarla kurdu-kurdu.  Nuu kanganpa purda-nyanyilki.  Kulaka-nganpa purda-nyanyi.  Tarnngajuku kal/- lani-jarrinjarla.  Pina-jarrinja-yani ka nyanungunyanguku.  Kala wanapiyiwarnurluyijalalu-nganpa parlu-pungu purlka-purlkarlu, ngatingki manu warla-pajurnu.

Ngulajangkalparnalu-jana purda-nyangu.  Ngulawarnujurnalu wiri-jarrinjarra yanu.  Tarnngalkulparnalu wirilki wapaja, kalarnalurla kirdanakulku wiri-wirirlilki kangurnu kirdanaku. Ngatiki kalarnalu-jana kuyuparduju.  Kalarnalu pungu.  Yaparranji wiri-wirirli.  Yaparranji wiriwirirlilki kalarnalu-jana kangurnu.

Ngulajangka kalalunganpa kangu, nuu ngatingki, kirdanarlu nuu kalalu-nganpa kangu.  Jalpilki kalarnalu yangarlu wapaja.  Wiri-wirilki.  Kalarnalu ngarrka panukarilki wapaja.  Nuu kirdanarlangurla ngatingka kalarnalu nyinaja -- lawa, kalarnalu wapaja.  Ngulawarnuju kalarnalu wurnturulku yanu.  Nuu kalarnalu/- ngarrkangkarlarlu kalalunganpa yampinjayanu.  Kalalu ngarrkangkarlalku yanu kirdanaji kala, panungkalku ngarrkangka. Ngurukarikirra kalalu yanu.  Ngulangka ngatikilki kalarnalurla yurrinji-nyinaja manu pimirdiki.  Manu jajanaku kalarnalu-jana yurrinji-nyinaja.  Mardukuja-mardukujakulku kalarnalu-jana yurrinji-nyinaja.  Yaparranji wiri-wirilki.  Kalarnalu-jana yurrinji-nyinaja.

Kirdanarluju kala ngaka, kalarnalurla warlu kujurnu nyanungukujuku.  Kala pinarni yungkurnu warlu. Ngarrkangkarlawarnu kalalu.  Kalalu yanu ngarrkangkarla. Ngarrkangkarla kalalu yanu.  Ngulajangka kala yungkaparrilki yungkurnurnu warluju.  Kalalu-nyanu ngatingki-manurnu.  Kalarnalu nyangu wurnturukurra-wiyi, kala yiwarlingki-kujurnu -- warlungkuju.  Karinganta yungkaparrilki yalumpuju ka janka. Jintakarilki yarda yungkurnu.  Ngapakarirlalku.  Kala warlu kujurnu rdiji-rdiji-wapanjinanu kujarlujuku kalalu-nganpa yimi-ngarrurnurra kalajana -- warlungkuju.  Kamparruwarnurlu kalalu miyipardulku karlaja.  Kuyupardu, miyipardu.  Yakajirri-pinki. Yarla-pinki kalalu karlaja.  Nyanungurlu kala wurna-jangkarlu pinjarni-yanu kuyupardu.  Kala kangurnu.  Kalarnalu lupukurlu nyangu-nganjini.  Kala kulpajarni.  Kala ngunaja.  Kalalu-nganpa panulku jingijingirra-yajarnu -- panungkuyijala.  Kalarnalu ngapakarikirralku yanu.  Wurajirla kalarnalu pardija, ngulaji kalarnalu kulkurru ngunaja -- mardangka.  Ngaka kalarnalu mungalyurrukari yanu ngapakurraji.  Kalalu pangurnu.  Kalalu jaru-manu pangurnulu.  Pangurnu waja karnalu ngarrirni pili. Ngulangku kalalu pangurnu -- ngapaji.  Wirrkaliwarnu kalalu ngurrju-manu, piliji kalalu pakarnu.  Jarnturnu.  Karrawariwarnu kalalu jarnturnu.  Piliji kalalu ngurrju-manu.  Jukurrpawarnu kalalu ngurrju-manu.  Karrawarijiki.  Wirrkali kalalu ngurrju-manu.  Kalalu jarnturnu.  Ngulangkulku kalalu pangurnu.  Kalalu juru-juru-pungu ngapaji mardukurra.  Mardukurra.  Witawitaji karna mardu ngarrirni.  Yanurrpu witawangu -- wiriwiriji. Yinirntiwarnu again.  Yinirntiwarnuyijala.  Kalalu yinirntiwarnu ngurrju-manu.  Ngulajangka kalalu pakarnu, julardalku kalalu mardukurrayijala pakarnu.    Mardungka kalalu kangu.  Jinta karnalu ngarrirni yinirntiwarnuju yirdiji -- mardu kalu ngarrirni, mardu karnalu ngarrirni, ngiyardu karnalu ngarrirni, yanurrpu wiriji.  pakurranya...

Kalalu yarlamalku karlaja parrajakurra.  Parrajakurra, mardukurra kalalu karlaja yarlaji.  Ngulangkanya kalalu kankarla-pinti yirrarnu.  Ngalyipirli kalalu kirrminti kangu, kalalu ngalyipilki pungu, ngurrju-manu kalalu ngalyipilki.  Ngalyipirlinya kalalu kangu -- ngardapayirli.  Kirrminti-kangu.  Wirriji-piya. Pirrjirdirli.  Rduul-ngunanjawangu.  Kalalu ngurrakurra kangulku. Kalalu ngurrjujuku kangu ngurrakurra.  Yarla wirijipatuju kalalu kangu -- wiri-wirirlanguju.    Kalajanarla rduul-katurnu.  Rduul-ngunanjawangu kalalu kangu pirrjirdirli.  Ngardapayirliji. Ngardapayi karnalu ngarrirni kirrminti-kangu kala.  Kuja. Kankarla-pinti kalalu kangu parrajarla, mardungka.  Yarlaji. Kankarlumparrawarnu parrajanya, kanunjumparrawarnu mardu -- wita. Ngulangkanya kalalu yirrarnu.  Panuju yarlaji ngulangkanya kalalu kangu.  Ngulanya kalalu-nganpa yantarlikirraji -- kirdanarlujuku kala kangurnu lajangku, parrajarlu.  Yarlaji kala karlaja. Wurdamirri kala pakarnu, wurdamirrirla kala kangu.  Ngurluparduju kala kirrpurnu parrajarla-again.  Parrajarlayijala.  Warripinyi, lukarrara.   Ngulajarra kalalu-nganpa ngayi-yurrparnu purlungkulku.  Ngurlu-pardu kalalu kupurnu, kalalurla walyaji kirlka-manu.  Ngulangka kalalu/-kala wantangka-jarrinjarla, ngurluparduju kalalu pakarnu watiyawarnu, wakirlpirri pirlarla, ngula kalalu pakarnu nganayirlilki yarturlurlu. Yarturlukariyinyanukurra kalalu purlukurra pakarnu panmakurra. Panjarn-pakarnu.  Nganayi watiyawarnuju ngarinya kalalu kutu-yurrparnu.  Lukarrara kalalu yirrarnu.  Ngulaji yarntapiri kalalu ngurrju-manu, kalalu purraja -- wurdamirrirla.  Jalyirrparlu. 

Pirdijirrinya kalarnalu yirrarnu warripinyiji.  Pirdijirrinya kalarnalu yirrarnu.  Wakati, jarraji.  Wakati, jarraji -- pirdijirri.  Ngulanya kalarnalu nyinaja pijingka, kalalu-nganpa rdaka rdilyki-pakarnu -- kirdanarlu, ngatingkiji.  Kalalu-nganpa kurdukurduku/- jalpikarirli yurrparnu, kalalu-nganpa ngula yungu.

Kalarnalu yanu manyu-kurra, kalarnalu-nyanu manyungkulku pakarnu luwarnurra.  Manu ngari kalarnalu manyu-karrija.  Manyungkarni ngaka kala kirdanarluju wuruly-ngarnu.  Kujapiyanya ka jalangu-jalanguju kujakujaku nyinami.  Pinawangulku kala.  Nuu kalu pina-nyanyi nyampurra -- jalanguwarnupaturlu -- lawa.  Ngayi kalu pina-nyanyi walypali-wayi-lki -- kardiya-way-lki.  Nganimpaju karnalu pinarriji nyina -- purlka-purlkalku.  Ngulangkulpanganpa pina-yungu.  Ngulajuku.  Ngulajukurna ngarrurnu nyampunya.  Karnarla ngarrirni, pina yirri-para karnarla wangka, nyurruwarnu. Ngularnalu palka-jarrija kirdanakurlangurla, ngamardikirlangurla, ngatikirlangurla.  Japangardiyijalarnalu warringiyiki-pungu. Japangardirliyijala warringiyi karnalu ngarrirni.  Jamirdina karnalu ngarrirni Jakamarra.  Jakamarra karnalu ngarrirni jamirdinaji.  Japangardirliji.  Ngamirni karnalu ngarrirni Jupurrurla.  Jupurrurla karna ngarrirni ngamirni.  Yilparnalu   Ngamardijangka karnalu ngarrirni jaja.  Jajana-nganpa -- jamirdirlilki-nganpa mardarni.  Jamirdirna wajawaja-manu.




<-ml.237>biddy.txt



Kalalunganpa yurrparninjarla yungu ngurluju.  Pirdijirriji kalalu yirrarnu.  Kalarnalu ngulajangka pardijalku wirlinyilki wardapikirra kunarlirrpikirra.  Kalalunganpa pakarninjarla wardapi manu.  Ngulajangkajulunganpa wiri-manu nganimpaju wardapirliji kuyungkuju.  Kalalunganpa yungu -- kuyu wardapi pakarninjarla.  Malurnpakurra kalarnalu kangu purranjaku. Kalalunganpa kangu warlukurra purranjaku jajipardurluju. Kalalunganpa malurnparla yirrarnu, jakati-yirrarnu. Nyampurlakulalu manyu-karriya kuyungkarni kurdu-kurdu! Kalarnalujana pardarnu malurnparla jajinyanukuju manu ngatinyanukuju.  Kalarnalujana nyangu, waraparnpija, Jajipardu-- u ka yanirni kuyukurlu.  Kuyukurlu ka yanirni.  Kujapala yanurnu, kalapala purraja.  Kalalunganpa yungu yirnmi pajirninjarla kuyu.  Kujarlulunganpa wiri-manu kuyu wardapirli, kunarlirrpirli -- nganimpaju.  Manangkarrarlawiyi kalarnalu manu nganimparlu karlarningirli manu-nganpa karlarningirli manangkarrawangu wurnturuwangu Yumurrparla kaninjarra. Ngulajangka ngayaki kalalunganparla kangu.  Yani karlipa ngayakiki.  Kalalunganpa yajarnu jajinyanurlu manu ngatinyanurlu nganimpaju manu nganayi yarnkaja kalarnalu. 





Jalanguju Mantiyi. Ngaju karna yani kuurlu-kurra. Yirrarni karna pija pipangka wirlinyi-kirli.

Jalanguju Juujiyi. Pajirni karna pija puku-jangka manu karna maparni manu wanyany- wanyany-mani.

Jalanguju Winijiyi. Manyu-karrimi karnalu yakuju wita-ngka.  Kijirni karna manu puuly-mardarni.

Jalanguju Jayiji. Maparni karnalu pipa jurlpu-kurlu -- yalyu-yalyurlu, karntawarra- karntawarrarlu manu maru-kurlurlu.

Jalanguju Puratiyi. Yani karnalu wirlinyi maarntarla kuyuku-purda.  Kalaka tijangku pakarni wardapi.

Jalanguju Jarritiyi. Wirlinyi karnalu yani turakirla papa-pinki.  Kalaka papangku luwarni marlu.




Janganpakulpapalarla warrurnu Kirntangirla.  Kirntangirla. Ngulapalarla nyangu yurdikari-yurdikari.  Janganpa kujalpalu maturnu kuyu, ngulakulpapalarla warrurnu.  Ngulalpapala pakarnu -- watiyarla.  Kajipala nyangu.  Ya!  Ya!  Yalumpukula! Yalumpukula ka parntarri kuja.  Pakarnupala.  Marlangkarla wantija walyakurra.

Ngulawarnuju, manupala.  Manurnupala.  Ngulangurluju Warringkirla ngayilpapala warru wapaja -- Warringkirla.  Yanupala. Karrulkupala puraja.  Karrupala puraja -- karru. Kanaji karnalu ngarrirni pirli -- Kanaji.  Ngulapala yanu, yardapala nyangu -- yurdingka -- janganpa -- kuyu.  Yardapala pakarnu.  Yardapala pakarnu, ngulaju ngamarlangu -- ngatinyanu manu kurdu nyanungunyangu -- janganpa.  Janganpapala pakarnu. Jirramapalajana ngamarlangu pakarnu.  Ngulapala wantija. Yarda- yarda pakarnulpapala walyangkalku -- ngunanjakurra.  Wita kajipalangu jurnta yarnkaja -- wita.  Ngula.  Janganpayijala nyanunguju kurdu.  Manupala.

Kakarraralkupala yarnkajarra.  Yitingkakari. Yitingkakari yangka nyampupiya.  Yitingkakarikirrarlupala pardupardurra-manu watiyakari.  Ngulapala nyangu.  Yali janganpapatu kalu parntarrimi -- panujarlu.  Jirramakari-jirramakari.  Ngulapala pakarnu -- kuyu nyanunguju.

Ngulawarnuju, jirramakariwiyi-pala pakarnu.  Ngulawarnuju, wantijapala walyakurra.  Yarda-yardalpapala pakarnu -- nyanjakarrarlujukujala.  Jintakarijilpa karrija lawanya pakarninjawangu.  Kala jintakaripukalpa pakarnu.  Jintakarilpa karrija lawa.

Ngulawarnuju, Nyampujarrakari kuja.  Yarlpurru.  Yarlpurru, pakaka!  Nyampukarilki.  Jirramakaripala, pakarnupalangu jirramakariji.  Ngulawarnuju, wantijapala -- walyakurra. Manupala.  Yarda-yardalpapala pakarnu.  Yangka yilpa wankaru- jarrija -- ngula -- janganpa -- kuyu.  Kirntangirla.  Kirntangi karna yirri-pura -- ngula.

Ngulawarnuju, panukurlulkupala yarnkajarra kakarrara.  Yanirra, yanirra, yanirra, yanirra, yanirra, yanirra.  Watiyakari- watiyakarilpapala nyanjaninjinanu -- lawajuku, lawajuku, lawajuku.  Kakarrarapala yarnkajarra.  Yanurra, yanurra, yanurra. Yanurra, yanurra.

Ngulawarnuju, yangkajupala yirriyirri-jarrijalku.  Watiyapatu, panulpalu karrija watiyaju.  Yalikila waja ka parntarri jinta -- kuyu nganayi janganpa.  Layirlayi.  Purlka.  Lawapala pakarnu ngula.  Walyakurra wantija.  Walyakurra wantija, ngula yarda- yarda pakarnulkulpa.  Kakarrarapala yarnkajarra, ngulajangkaju maninjarla.  Pirri-manupala.  Yarlungkapala pirri-manu -- yarlungka.  Walyangka.  Yuwa!  Nyarrparninyarra kujarna yani yarlpurru?  Karinganta nyampurla karna kakarrara yani. Kakarrara.  Yarnkajarrapala.  Yalumpungurlujuku. Yangkajupalajana, wirliyapalajana warurnu kuyu janganpa. Warurnupalajana.  Panulu waja nyampuju kuyu.  Yanurrapala, yanurrapala, yanurrapala.  Yardapala nyangu watiyarlalku. Watiyarlalkupala yarda nyangu.

Ngulawarnuju, yungunganta pakakarlanya.  Kaji juurlparra-pungu yaliji kuyu nganayi janganpa.  Watiyangurlu juurlparra-pungu. Ngulanganta yungu (pakakarla), yangkaju, nyampu karlangu manu - kirrirdi.  Yika milpalku rdipa-pinyi.   Milpalku rdipa-pinyi ka milpalku.  Ngulawarnuju, yangka nyanunguju nyampu janganpaju yampijarralku yalumpuju.  Yalumpulkulpa yangkaju yarlpurrunyanulku yarda-yarda-pakarnu.  Yarlpurrunyanulku yarda- yarda-pakarnu.  Jimarrinyanujala.  Ngula rarrarra-manu. Janganpaju yangka yampijarralku yalumpu.  Kujanyalpa yangka pirnkingka purraja.  Ngulangkanyalpa purraja pirnkingka. Warlunyanurla yurrurru yarrpurnu.  Yangkaju yarlpurrunyanuku yalumpujuku.  Yarrpurnunyanurla.

Ngulawarnuju, purranjarla yampija.  Tarltukarda purranjarla yampija.  Ngula yangkaju miyalulku yangkaju rduul-pardija. Yangkajulpa nyampu ngapapiyalku jirntararrararra-pardija -- miyalu.  Jaramipalkulpa jirntararrararra-pardija -- jaramipa. Yalkurrngu, warlungku yungu juringki-kampaja.  Warlungku juringki-kampaja.  Ngayi karna yirri-pura.  Ngayi karna yirri- pura.  Janganpa -- kuja pakarnu yalumpu.

Ngulawarnuju, pajurnulku.  Parntarnulku,  yangkaju yalumpu kuja rduul-pardija miyalu.  Ngarnulkujukulpa yalumpujuku ngarnu, ngarnu, ngarnu....  Ngarnu, ngarnu.  Mukujana, ramarrapinki muku pajurnu.  Ramarrakujurnulku karnalu ngarrirni yangkaju yirdi. Yalumpujuku.  Ramarra-kujurnu yirdi.  Wali yirdi ka karrimi Ramarra-kujurnuju.  Yalumpurlajuku yangkaju purlkaju nyarrpa- jarrija mayi.




<-ml.131>japangar.wlp

           JAPANGARDIKIRLI MANU NAMPIJINPA-JARRAKURLU

Japangardilpa nyinaja jangkayirla Yurntumurla. Ngulajangka, karnta yanurnu Lajamanu- wardingki. Nyanunguju Nampijinpa. Yurntumu-kurra yanurnu. Japangardijirla waninja-yirrarnu Nampijinpakuju. Kalarla nyinaja purlka-parduku Lajamanu- wardingkiki. Nyinajalpa-pala mapirri Japangardi manu Nampijinpa Yurntumurla. Tarnngalpala nyinaja, yungulu- jana yungu yapa- paturlu.  Ngulajangka, wati- patulu yanu Lajamanu-kurra. Ngatingi-manulu purlkaparduju, Nganakulparla nyinaja yaliji karntaju?  Nyuntuku mayi? Purlka-pardu wangkaja, Yuwayi.  Jungajuku purlkaju yanurnu panukari- kirli yapa-kurlu, Lajamanu-jangka Yurntumu-kurra. Ngulajangka kangu yaliji karntaju. Karnta yali, miyalu maju-jarrija. Tarnngajuku kangu Japangardi-ngirli.  Japangardi, miyalu maju-jarrija. Tarnngajuku yanu karlarra Balgo- kurra.  Lawa kala nyinaja karnta-wangu Balgo-rla. Nyinanjarla, yanurnu pina Yurntumu-kurra.  Yalirla, karntakari Nampijinpakari nyangu kuja yanurnu nyinanjaku Yurntumu- kurra.  Lawa yanurnu yarlukuruwarnu. Nyanunguju yuntardi-nyayirni.  Lawalkulpa nyinaja karnta yaliki kamparru-warnuku, purlka-kurlanguku, Japangardiji. Wajawaja-jarrijalku. Ngulajangka waninja-nyinajarla Nampijinpakarikiji yuntardi-pirdinypakuju.  Ngulajangka, mapirrilpa-pala nyinaja kalinjalku, tarnnga, Yurntumurla.  Kurdu wita-pala mardarnu Japanangka. Paajikitirla karlipa ngurrju manyu-karrimi.  Panu yapa manu kardiya kalu manyu-karri paajikitipulurla -- nyampurla manu wurnturu ngurukarirla.  Japujapu kalu paka-pakarninja- yani parnkanjakarrarlu kanunjurlu jinta rdakangku.  Jarnku-jarnkurlu kalunyanu kijirni kankarlurlu manu kanunjurlu.  Jirramarlu rdakangkulku kalunyanu japujapuju kijirni.  Kawulu kalu yirrarni kaji japujapu yuka nitingka japujapu-kurlangurla.  Kajilpa wurnturu-jangkarlu luwarni kawuluku, ngulajurla jurru-wanarlu luwaka kujarlu.  Kutu-jangkarlu, ngulajurla parnkanjarla juurl-pungka manu yirraka.  Paajikitirli kajana mardarni rules-wati.  Kajinpa warungka- jarri, kapungku umpire-rlu wirnpirlinja-kurlangu-kurlurlu jurnta-yinyi jintakariki team- ki. 

                          JARRARDAKURLU

     Nyurruwiyi kalalpa ngapa wiri parnkaja yapakurlangurla. Panukari yapa, ngulajulpalu nyinaja yatijarra; manu panukari yapa, ngulajulpalu nyinaja kirrikarirla.  Ngulalpa parnkaja ngawarra kulkurru-jarra.

     Wati jinta, yatijarrawardingki, yanu wirlinyi.  Mardukuja kirrikariwardingki yanurnu.  Ngulajangka, rdipijapalanyanu pirlijarrarla.  Ngawarralpa parnkaja kulkurrujarra.

     Watingki yirdingki Kapakamilinirli japurnu mardukuja Paminkalarna: Nyinaminpa ngajuparnta? Paminkalarna wangkaja: Yuwayi, kapirna nyina nyuntuparnta.

     Jungajuku watingki yajarnu mardukuja. Yanirli ngapakurra yapakujaku.

     Jungajukupala yanu ngapakurra.  Ngulajangka, ngunajapala karrungka.

     Yapangku lawa-nyangulujana ngurrakarirli manu ngurrakarirli. Pirlingkapala yanu yitaki-maninjakujaku.  Kala rdipijalujana watipatu pirnkingka ngunanjakurra.  Kangulujana jarnku. Jurnarrpakurlurlulujana yajarnunjunu ngurrakurra. Ngarrurnulujana: Yampiyapalanyanu!

     Wati Kapakamilini, wuruly-wangkajarla mardukujaku. Paminkalarna, jalangu kutukari, julyurlpawana karli yani wurulypa.  Manu karli yani pirlkikirra.

     Jungajuku kutukari-jarrija.  Wati Kapakamilini manu mardukuja Paminkalarna, rdipijapalanyanu ngapangka.  Yanupala ngapangka kulkurrujarra.

     Yatijarrawardingki watipatu, marna wiringka kanunjumparralpalu wuruly-nyinaja.  Jungajuku wapal-luwarnulujana kurlardarlu ngapakurra.  Wati Kapakamilini manu mardukuja Paminkalarna, ngapangkapala yukaja kanunju.

     Jarlji panungkulpajana nyangu wati manu mardukuja.  Jarlji panulujana mari-jarrija.  Manulu yulaja.  Panukari jarljiji, ngulajulpalu yulaja pirlikarirla: Kapakamilini!  Kapakamilini! Jintakarirla pirlingka, ngulajulpalu yulaja jarlji panukariji kuja: Paminkalarna!  Paminkalarna!

                         JARRARDA-KURLU

         Warlpirirli yirrarnu Helen Morton Napurrurlarlu  Watingki karnta jarrardarlu kangu purlka-pardu- kurlangu, Lajamanu- wardingki.  Purlka-patulurla pirdangirli yanu. Lawa-juku.  Kulalu- jana palka-manu. Yuwurrkurlalpa-pala nyinaja.  Ngapalpa-palangu palka karrija mulju.  Tarnngalpa-pala wapaja yuwurrku- nyayirnirla yapa- kujaku pakarninja- kujaku.  Ngula-warnuju, watingki kangu karntaju yatijarra Kara-kurra, wurnturu-nyayirni. Tarnngalpa-palangu kirri karrija.  Ngula-jangka-pala yanu Yurntumu- kurralku nyanungu- jarraju -- wati manu karnta.  Yurntumurlaju, kurdulpalu-jana mardarnu rdakapala.  Wati yaliji yanu manyu-wana Lajamanu- kurra panu-kari- kirli wati-kirli Yurntumu-wardingki- patu-kurlu.  Purlka-purlka- paturlu, Lajamanu- wardingki-paturlu, milya-pungulu yaliji wati-parduju. Ngula-jangkalu-jana ngarrurnu japu- wardingki-patu purlka-paturluju. Lawa, yinja-wangu yaliki mutukayiki Yurntumu-wardingkiki piturluku!  Lawa, ngayi.  Puuly-mardarnulkulu yaliji wati-pardu. Kangulu.  Manulu panturnu wanarri. Lawalku, putalpa wapaja.  Ngula-jangka, yanu pina nyanungu- parnta-kurra, manu nyanungu-nyangu- kurra kurdu-patu- kurra.  Yangka purlka-pardu, wiyarrpalpa nyinaja karnta-wangu-juku.       Ngulajuku 



Pardijarlijarra.  Yangkalpalunganpa jijangku kangu wita-witaja wiyarrpa, panujarlurluja yapangkuju.  Yarlalinji wirikirrarnalu pardijarra.  Yarlalinjirlarnalu nyinaja---a nyinaja. Kakarrarapurdalkurnalu pardija.  Ngarnamanukurralku. Purlapalkulpalu pungu.  Purlapa ngayilpa ngarrka-kirdarlu pungu. Ngajurnalu nyampu yanu wirlinyilki kurdukurdu ngayi nyampu yaparranji witawangupatu.  Yuwurrurlu watingki nyiya mayi yaparranjirlilpalunganpa purlupaturlu kanjayanu.

Parnti-purajarnalu kuja kakarrara ngantajarilki, mangarri, jukurru, parnti-parnti-parnkajalparnalu, parnti-parnti- nyanjayanu.  Mirni ka parntimirnaw! Jukurruju, yangkaju ngarntajari.  Nyanunguju wirlinyirli nganayingirli Nganamanungurlu.    




      Nyurruwiyi, yapa-patu kuja kalalu nyinaja wurnturu manangkarra-wana, kalalu wapaja manu yanu kamurlu-kurlu. Manu kalalu yanu nguru-kari-kirra manu ngurra-kari-kirra.      Kalalu kamurluju mata-wangu-juku yanu, manu wapaja mata-wangu-juku. Kalalu yanu warnirri-kari-kirra warnirri-kari-kirra ngapa ngarninjaku. Manu kalalu ngunaja wanta-karirla wanta- karirla.       Ngula-jangkaju, kalalu mungalyurrulku yakarra-pardija purranjaku tiyi manu miyiki.  Yungulu ngarninjarla yarda-yani wurnturu nguru- kari-kirra nguru-kari-kirra.  Manu yungulu-nyanu nyanyi nyanunguku- purdangka manu warlalja-marri-patu.  Ngulawarnuju, kalalu murnma nyinaja ngurra jirramaku manu ngurra wirrkarduku.  Yungulu wirlinyirlangu wapa marluku-purda manu wardapiki-purda. Yungulu-nyanu kulkurru-kulkurru kanyi karlarlaku manu wuraji-wurajiki ngarninjaku-ngarnti.      Ngulawarnujulu pina yanurnu wirlinyi-jangkaju marlu-kurlu manu wardapi-kirli ngurra-kurra.  Manu kalu warlulku warru-mani purranjaku marluku manu wardapiki.  Manu kalu wardapiji ngarnilki.   Murnma-juku kalurla nyina marlukuju kaji janka murntu-karda. Ngulawarnuju kalu wilypi-mani nyanunguju marlu manu kalu jarnngiri-mani, manu kalu-nyanu yirrarni kankarlarra watiya- kurra jukurraku-ngarnti.       Ngulawarnuju kalu jurnarrpalku yirrarni kamurlu-kurra manu kalu yani yuwarli-kari-kirra manu ngurra-kari- kirralku.  Kalalu-jana kamurluju kangu- juku.  Kalalu-jana yirrarnu yuwarlirla- juku tarnnga-juku.       Kalalu yirrarnu kamurluju tarnnga- juku yuwarlirla-juku.  Manu kalalu nyinaja tarnnga-juku ngurrangka manu kalalu wapaja wirlinyilki kamurlu- kurluju.       Kalalu yuwarli-kijakuju manu kardiya-kujaku nyinaja wurnturu manangkarrarla manu pirli-wana manu yulpayi-wana manu yulpayirla-juku ngapa- katurla yungulu ngarninja-parnka. 

     KARNTANGKU KUJALPAJANA WATIPATU WARRARDA JILIWIRRI-MANU

 Yirri-puraja manu pipakurra yirrarnu Helen Morton Napurrurlarlu

Karntangku kala-jana jiliwirri-manu watipatu -- panungka yapapaturla manu watipatuku- palangurla.  Kalalu watipaturlu rarra- kangu karnta kujalpa kulkurru kamina- kaminarla yuruly- karrija jiliwirri- maninja-warnu.  Kalalurla watipaturlu larra- pungu jurnta jurnarrpa manu kalalu karntaju pakarnu manu kangu yuurrku-kurra. Lawa, kala-jana minangku-juku ngarrurnu watipatuju, manu jiliwirri-manu.  Palkakulpa nyinaja watiki wiri-maninja- warnuku karnta yaliji. Wangkajalurla yaliki watiki, Yampiya karnta yaliji!  Lirra wiri manu punku!  Kulu- witawangu!  Wiljingki-jiki kangu yaliji karnta watingkiji ngurrakari-kirra. Kala warrarda nyangu yalirli watingki -- karntaju.  Ngulajangka, karnta yaliji kala muku wangkaja, Nyiyaku kanpaju liirlki-nyanyi? Manu kala muku yirriki-nyangu nyanunguku-palangu- puru.  Nyanungu-parnta, wati yali, yaany- pardija.  Ngaju kanpaju ngarrirni ngurrpa-parnta.  Wati yali yakarra- pardija.  Watiya rdalyku manu.  Ngayi ngulangka-juku pakarnu mulyu, milpa jinta-manu.  Punku- manu karnta yali yuntardi-warnu.  Ngulajangka karnta yaliji yanu wijipitirli-kirra. Pina yanurnu wijipitirli-ngirli ngurra-kurra.  Yarda yirriki- nyangulpa watiji panu-nyayirnirla, Punku nyuntuju! Ngajuku yulkanja- wangu!  Punku nyuntuju!  Wati- wangu!  Watiji minmirr- karrija manu mirrimirri-jarrija yungunganta tarnnga pakakarla.  Warla- pajurnu-nyanu watingkiji nyanungurlu-juku.  Wangkaja watiji, Lawarna nyampurla pakarninjaku yaliki ngaju-parntaku. Panu-kujaku karna yapa-kujaku yampimi. Ngaka karna pakarni pama ngarninja- warnurlu.  Jungajuku yanu tawunu-kurra panukarirla wati- paturla, mutukayirla. Manunjunulu pamaju. Ngarninja-yanulpalu pamaju.  Watiji yanurnu pama- jangka milkari- nyayirni. Karntangku ngarrurnu, Punku nyampuju pamajangka! Watingkiji manu karli.  Rdilyki- luwarnu karntaju mirdijiki. Yulajalpa karntaju walyangka.  Ngulajangka manu kurupayirni watingkiji mari- jarrinja-wangurlu. Karntajulpa yulaja- juku walyangka-juku.  Yarda-yarda pakarnulpa nyinanja- kurra kurupayirnirliji. Yalyumanjilpa ngunaja walyangka. Tarnnga-kurra pakarnu.  Karnta yali, walyangkalpa ngunaja.  Pakarninjarla yuruly-yanu ngurrakarikirra watiji.  Mungalyurru, rdipijarla kurdu wita karnta yaliki kujalpa ngunaja walyangka yalyu- kurlu.  Kurdu yali nyanjarla pina parnkaja ngarrurda ngurrakurra. Ngatingi-manu-jana yapapatu.  Wangkaja, Ngamirnirli tarnnga pakarnu pimirdi. Walyangka ka ngunami yalyu-kurlu.  Jungajukulu manunjunu watiji ngurrakarirla. Yulajalpa watiji puru-warnupiya.  Jungajuku, karntaku- palangurlulu panturnu wanarri yaliji wati kurlarda-kurlurlu, yarlungka.  Ngulajangka, yimi- ngarrurnulu yurrkunju-kurra. Kangu yurrkunjurlu kirinpuju-kurra tarnnga-juku.

                   WATI KULU-WITA-WANGU-KURLU

         Warlpirirli yirrarnu Helen Morton Napurrurlarlu

     Watilpa kulu-wita-wangu nyinaja.  Wati kujalpa kuluku nyanungu-nyayirni nyinaja, kala-jana wati-kari-wati-kari pakarnu, manu wiri-rlangu wati nyanungu-piya-wangu.

     Nguru-kari-nguru-kari kala yanu.  Kala-jana kuluku-kuluku- manu yapa manu kardiya.  Kala-jana jajaly-pungu manu turlkaja kuluku-purdarlu.  Kulalu nyarrparlu pina ngarrikarla.  Kala-jana tarnnga pakarnu.

     Ngula-jangka, yanu tawunu-kurra.  Pama ngarnu.  Pama ngarninjarla, wangkajarla wati jintaku, kirrirdiki, yatijarra- wardingkiki.  Nyanungurlu tardu-pardurlu kulu-wita-wangurlu, ngulaju pinjarla yirrarnulpa wati kirrirdiji.      Wati yatijarra-wardingkiki-purdangka, ngulaju marnkurrpa, karrijalpalu.  Nyangulpalu wurrangku.  Kujalu nyangu nyanunguku- purdangka pakarninja-kurra, manurnulu yardayarda yanjilypiri- piya.

     Mirrimirri-jarrijalu.  Ngayili tarnnga larra-pakarnu jurru. Kapili tarnnga-jala pakakarla.

     Wijipitili-kirra-manulu.  Tarnngalpa nyinaja yulyurrpu- patuku.  Larra-larra-pajurnulpalu mirdiji.  Lawa-juku, wapanja- wangulpa nyinaja. <-ml.131>mangarta.wlp

                          KUURLU-KURLU

      Yirri-puraja manu yirrarnu pipangka Gina Spencer-rlu

Ngaju karna nyinami kuurlurla.

Manyu-karrimi karna mangartarla.

Tijaju ka wangkami, Kurdu-kurdu!  Yantarnili yimiki-ngarnti!

Purda-nyanyi karnalu tijaju wangkanja-kurra.  Warna-kurlu kanganpa yimi ngarrirni.

Manyu-karrimi karnalu yimi-piyarla.  Ngajuju, warna-piya karna ngunami walyangka.

Yirrarni karna warna wiri-jarlu pipangka.

Yani karnalu manyu-kurra.

Ngajuku-palangurlu kaju yinyi mangarri manu kuultiringki japu-jangka.







<-ml.131>nangala.wlp                        NANGALA WITA-KURLU

 Yirri-puraja manu yirrarnu pipakurra Helen Morton Napurrurlarlu

Wirlinyili yanu jajinyanu, ngatinyanu, manu kurdu wita. Jintangka-wiyilpalu wapaja.

Ngulajangka, jajinyanuju yanu kurlirralku marluku-purda.

Maliki wati- kirlangu, Jangala- pardu, ngulajurla rdanparnu Jampijinpaku, jarntunyanuku. Kuyu-pungunyayirni maliki nyanunguju, ngulaju kala warrarda kangu Jampijinparluju marluku yirra- pinjaku.

Ngatinyanu, ngulaju karlarralku yanu wardapiki-purda manu marnikijiki-purda.

Ngatinyanukuju karlanjarlarni, Nangala witajulpa warru manyu-karrija. Ngula parlu-pungulku yuparli wurnturu kujalpa waraly- karrija watiyarla. Wangkaja-nyanu miyalu, Marrka! Pajirnirna!

Junga-juku yarnkaja yuparliki pajirninjaku, yuwurrkuwana.

Ngulajangkaju, Nangalarlulpa jata- nyangu pina yaninjaku ngatinyanu-kurra. Yulajalku, Ngati! Ngati! Mantajuuu!

Kuja-pala Nangala wita purda-nyangu yulanja-kurra, jakati- yirrarnu-pala kuyu marlu, wardapi, manu miyi marnikiji, kujalpa-palangu mardarnu Jangalarlu malikirli.

Kuja-pala yanu Jampijinpa manu Napangardi warrirninjaku Nangala witaku yuwurrkukurra.

Ngatinyanurlu manu jajinyanurlu-palarla warru-warrurnu. Ngulajangka-pala palka-manu Nangala wita kujalpa watiyarla yulaja. Ngula-jana munga- jarrijalku.

Ngulajangka, maliki yali, Jangala, nyinanjarla, warlkurr-manu-jana. Ngarrurnu-jana Napangardi, Jampijinpa manu Nangala wita. Manurnulku-pala Nangala witaju yuwurrkurla.

Ngurra-kurra-pala pina kangurnu kuyu- kurlu marlu-kurlu manu wardapi-kirli manu mangarri marnikiji- kirli.

<-ml.131>ngaju.wlp

                        NGAJUJURNA KARNTA

         Yirri-puraja manu yirrarnu Ada Dixon Nangalarlu

Ngajujurna karnta.  Nyinami karna yujukurla.

Mungalyurru karna yarrpirni warlu.

Purrami karna tiyi manu mangarri kurdu-kurduku ngarninjaku.

Ngajuju karna-jana parljirni kurdu-kurdu.  Jurnarrpa nyuwani- kirra kalu yukami kuurluku-ngarnti.

Yilyami karna-jana kurdu-kurdu kuurlu-kurra.  Ngula karna jurnarrpa yurrkurl-pinyi kurdu-kurlangu.

Ngaju karna yani warrki-kirralku.

Japu-kurra karna yirrarni kartaku-wati, kankarlu manu kanunju.

Payi-mani karna-jana mangarri manu kuyu kurdu-kurduku karlarlaku. Ngula kalu pina yani kuurlu-kurra ngarninjarla.

Warrki-jangka karna pina yani ngurra-kurra matalku.

Wuraji-wuraji karna-jana purrami tiyi manu mangarri manu kuyu kurdu-kurduku manu wiri-wiriki.


<-ml.131>ngarlkin.wlp

                         JAPANANGKAKURLU




     Japanangkarlulpa pama ngarnu karrungka panukarikirli watipatukurlu.  Ngulajangka yanurnu wati kurlirra-wardingki manu yungujana jintakari pama.  Ngarrurnujana, Wati ka jinta nyinami yali wurnturuwangu karrungka, kujajana panu yapa pakarnu.

     Japirdijalurla.  Wangkajalu watipatuju, Kulalu pakarnu.

     Jungajuku, yali rdakapatu watipaturlu, pama panulu ngarnu. Ngarninjawarnu, jangkardu yanulurla yaliki watiki kujalpa jinta nyinaja.  Junmakurlulurla kiripi-kangu.  Yaninjayanulurla pirdangirliwana.

     Japanangka lani-jarrija.  Pinawangulpa nyinaja pakarninjaku. Japanangkarlujujana ngarrurnu wati panukariji, Yampiyalu! Kurntangka!  Yapakari!  Wiljijiki yalipatu watipatulurla jangkardu yanu yaliki jintakari watiki, kujalpa jinta waparlku nyinaja watiyarla.

     Japanangkarla mari-jarrija yaliki watiki.  Jaarl-karrijarla. Pirdangirlikirra-manu yaliji wati Japanangkarluju.  Wangkajalu yalipatu watipatu rdakapalaju.  Yungurnalu yalumpu pakarni punku!  Japanangka wangkaja, Lawa.  Kajinkili nyampu pakarni, ngajuwiyijili pakaka!  Jungajukulu kurnta-jarrija wati panukariji.  Jungajukulu yampija wati yangka kujalpa jintawiyi nyinaja yamangka.  Jurnta-yanulurla.  Yampijalkulu.


<-ml.131>ngulya.wlp

        WATI KUJALPA LANI NYINAJA KARDIYA-PAKARNURLAJINTA

 Yirri-puraja manu pipakurra yirrarnu Helen Morton Napurrurlarlu

Jupurrurlarlulpa kanjayanu mutukayi kuja manulku yurrkunjurlu -- pama-jangka.  Kangu rdaku-kurra.

Yurrpurnu Jupurrurla yapa-kurlu jintakari-kirli yapukaji-kirli wurnturu-wardingki- kirli.

Yapukajirlilparla yirri-puraja kujalu- jana nyanungurlu manu wati jirrama- karirli pakarnu kardiya jirrama.

Yali-patu marnkurrpa yapukaji-patuju, yanulpalu wurna yatijarra-ngurlu nyarrpara-kurra mayi.  Jungajuku, kardiya jirramarlulu-jana manurra. Yalipaturlu marnkurrparlu, mardarnulpalu junma. Jungajukulu-jana panturnu kardiya- jarra tarnnga-kurra. Pajurnulu-jana.

Ngulajangkaju, nyurnu jirramaku kardiyajarrakulu- jana maniyi manu mutukayi jurnta kangu.

Ngayili-jana pakarnu maniyiki manu mutukayiki jurnta kanjaku.  Wurrangku- juku-jana yurrkunjurlu palka- manu.

Jupurrurla lani- jarrijalku, kuja- nyanu yimi-ngarrurnu nyanungu yapukajirli.  Lani- jarrija ngunanjaku yapukaji-kirli.

Wangkaja-nyanu Jupurrurla miyalu, Kajikaju tarnnga pakarni jarda ngunanja-kurra. Yakarra-jukurna nyinami.

Munga-patuku kala yakarra nyinaja. Mungalyurru kalarla ngurrju nyinaja yapukajiki. Laninji-nyayirni manu mata- nyayirnilpa nyinaja.

Ngulajangka yurrkunju yanurnu maninjaku yapukaji- patuku.  Kangu-jana Kara-kurra ngulya wiri-kirra.

Jupurrurla wardinyi- jarrijalku yinga jarda-ngunaja ngurrjulku jinta- pardu.




     Kurdu wita, nyalali yanu wirlinyi wijirrkiki. Kankarlarralpa karrija wijirrki pirlingka.  Jungajuku warrkarnu pirlingka nyalaliji.  Ngapakurla rdipija warnirrirla.  Ngapa ngarnu.

     Ngulajangka warrkarnu wijirrkikipurda.  Warrkarninjarla pajurnu wijirrki.

     Ngatinyanu, waparlku yanu wirlinyi wardapikipurda. Waparlkulpa pajurnu wijirrki kurdu witangkuju.  Mirlalpapatulurla yanurnu kurdupardukuju.  Nyangujana nyalalirliji.  Lani- jarrijalku.  Wangkaja, Mama!  Mama!  Purlajarla ngatinyanuku, kala lawa, kula purda-nyangu ngatinyanurluju.

     Mirlalpajulpa nyinaja witawangu yalipatu -- warrpalypa- nyayirni.  Wangkajalunyanu mirlalpapatuju.  Ngurrju ngulaju kurdu kapu wiri-jarri, manu pirrjirdi-jarri-nyayirni.  Ngalipa purlka-purlka, lawa kurduwangu.  Ngaka mungangka, yanirlipa yalumpuku kurduku maninjaku.

     Jungajuku, kurdu yali pina jitija wijirrkiwarnu.  Manu ngatinyanu, panukurlu wardapikirli, yanurnu.  Ngulajangka, yanupala pina ngurrakurra ngamarlanguju.  Mirlalpapaturlulu yirri-puraja.  Wangkajalu, Nyarrparakurra mayi ngurrakurra kapala yani?  Kutukari, kirntangiwangurla, munga-nyayirnirla, yanurnulu mirlalpapatu ngurrakurra yapapatukurlangukurra. Yukajalu yujukukurra.  Kulajana yakarra-manu yapa manu maliki. Pulyajukulpalu wapaja.  Nyangulujana ngatinyanu manu nyanungu nyalali warlungka.  Pulyangkujukulu manu kurdu wita jardakurra. Kangulu tarnngajuku.

     Mungalyurru, karnta yakarra pardija.  Lawa nyangurla kurduku.  Yulanjakarrarlulpajana warru japurnu yapa.  Wangkaja, Nyarrpara kurdu witaju ngajunyangu?  Lawa nganimpaju -- waparlku karnalu ngunami.  Warru nyangulurla nyaliliki wiyarrpaku.  Payurnulunyanu, Wirliya kala?  Lawa nyampuju wirliyawangu.

     Karntajulpa warru yanu marnangkarrawana manu manjawana manu pirliwana.  Wapalpa purlajalparla.  Lawajuku.  Jangku- maninjawangu.  Karntaju yulajalku.  Yanu pina ngurrakurra. Purlka-purlkarlulu ngarrurnu, Mirlalparlu mardalu kangu nyuntu- nyanguju kurdu wiyarrpa.  Lawalku, kurduju yinngirri nyanjawangu.  Tarnngajukulu kangu.



         NYINNGAKURLU


     Nyurruwiyi, nyinngalpa karrija. Ngulajangka watiya, marna, ngulaju linji-jarrijalu.  Nyinngangkurla ruwarri-manu Warlpirikirlangurla walyangka Warlarlawana.  Karru, marliri, warnirri, mulju liirlpari- jarrija.  Manu parrakari-parrakari, wantajulpa yurrupupu-jarrinja-yanu.

     Ngulajangka, jurdulku yarnkaja -- mayawunpa.  Wiri-jarrinja-yanulkulpa. Ngulajangka yunparlara-jarrijalku. Jintangkalku yanurra wirilki.  Wawi- pinja-yanurra, manu yarlarangka- maninja-yanurra walya.  Kala marlu, manu kuyu panukari, ngulajulu pardijarra warrirninjaku ngapaku. Kula kuyumarrirlangurlu palka-manu kuyu, lawanyayirni, yurrupupurla.

     Kala yali ngalyarrparla, nyinajalpalu yapa Warlpiripatu. Yapangkulpalurla puta manngu-nyangu yali nyinngaku.  Yalumpurla, jintalpa nyinaja purlkapardu ngangkayikirli, pampa jintapurdanji milpaju.  Ngulaju purlkanyayirni, ngulalparla ngangkariji jurnta yaninja-yanu. Wajamparlulpajana nyangu nyanungunyangu yapa.  Palijalpalu purrakulku ngapawangurla.

     Jukurra pardinjarla mungalyurrulku, purlkangkuju, wayi- purrurnujana nyanungunyangu kujalparla ngunaja.  Ngula yarnkajarralku nyanungunyangukurralku maralypikirra. Rarra-rarralkulpa wapanja-yanu matanyayirni yarluwana nyinngawana. Kulalu nyanyilki yapapaturluju.

     Nyanungunyangu yakujujangkaju, wilypi-manujana rdakapala yartarnarri kardirripatu mirilpari pirliji. Ngulajana yirrarnu warru nyanunguwana, manu rdirri-yungu yunparninjakulku. Karlijarra jirramakurlulpa yilpinjiji ngarnuru-karrija nyurruwiyiwarnu.      Ngula purlkangkuju, yunparnulkulpa jirramaku parrakuju. Ngulawarnurlaju, kamparruju mangkurduju jintawiyi kujurnu. Ngulanyanurla yuntuly-pungurnu panungkulku mangkurdurlu.  Mangkurdu, yanurnulpa warriri-warririlki.

     Yapangkuju, nyangulkulpalu mangkurduju manu milya-pungulkulpalu kapi wantimilki. Nganturnulkulpalunyanu yujukuju. Ngulajangka ngapalku walyi-wantija.

     Wurrangkujukulpa purlkangkuju yunparninja-yanu.  Ngulajangka, ngapajulpa yiriyiri-wantijalku. Pirrjirdi-jarrijalku manu pirrjirdi- jarrijalku.  Ngula yalaraka-manu marlirikari-marlirikari, warnirrikari- warnirrikari, manu karru. Ngulajangka, ngapawarnurla, watiya manu marna, pardijalkulpa pina.

     Ngulajangka, yapa nyanungunyangu yipiljipaturlu, ngulajulpalurla warrurnulku warru purlkapardukuju. Kulalu palka-manu -- lawa. Ngulawarnuju, yapangkujulpalu manngu- nyangu, kulanganta ngawarrarlu kaji kangurra.  Yapajulurla yulanjakulku rdiily-yirrarnu.  Manulu yururrijarra yungulu ngurrakarirlalku nyina.

     Kala junga maralypi, ngulaju karrimi ka ngulaju purlkapardukurluju. Ngulajangkaju, purruparnta-jarrijalku -- ngulaka milyingka yikilyi-pardimi walyangka.  Manu rdakapala pirli, ngulaju yanjilypiri-jarrijalkulu. Kankarlu kalu nyina ngurungka kurlarninyarrawarnu.

     Ngulajuku

Yimi nyampuju Anthony Egan Jampijinpakurlangu, ngulaju Warlpirirli yirrarnu Tess Napaljarrirli. <-ml.131>pama.wlp

          WATINGKI KUJANYANU PUTA LUWARNU PAMAJANGKARLU

Yirri-puraja manu yirrarnu pipakurra Helen Morton Napurrurlarlu

Japaljarrilpa nyinaja ngurra nyanungu-nyangurla waparlku. Wangkajalurla wati- patu, Yanirlipa tawunu-kurra pama- kurra, manyu-wana! Jungajuku, yanulu.

Payi-manulu pama panu-jarlu tawunurla.  Ngarnulu pamaju.  Pama- kurlulu pina yanu Yurntumu-kurra. Kulkurru, pakarnulu- nyanu pama- jangkarlu, kulungku. Pakarnulu-nyanu Japaljarrirli manu Jampijinparlu. Jampijinparlu pakarnu Japaljarri lirra manu mulyu yalyu-kurra.

Kutukarirlalu yukaja Yurntumu-kurra. Japaljarrijilpa murrumurru-nyayirni nyinaja kulu- jangkaju, manu pama- jangka ngarninjawarnu. Yanu ngurra-kurra palka-kurlu Japaljarriji.

Ngatinyanu manu jajinyanu manu kapirdinyanu- jarrarlu, kululurla wangkaja, Warungka- nyayirni nyuntuju! Pama-jangka yantarra!  Manu pama ngula kangkarra wurnturu!  Yampiya- nganpa yakarra- maninja-wangurlu kutukarirla.

Japaljarri yanu yuwurrku-kurra. Yarda ngarnu pama jintangku.  Jarda ngunanjunu walyangka wawarda-wangu, pirriya-puru mungalyurru- mungalyurrulku.

Ngulajangka, mirntangali, wati jirrama-pala yanurnu.  Yakarra- manu-pala pamaku- purdarlu. Japaljarri! Pama- nganpa yungka kujanpa kangurnu mungangkarlu. Japaljarri wangkaja, Lawa, ngarnurna mungangkarlu-juku. Ngulajangka, yarda- pala pakarnu Japaljarriji. Pakarninjawarnu yanulku ngurra- kurra.  Lawa-jana nyangu yapaku ngurraju.  Mukulu yanu lani.

Ngulajangkaju, jajinyanu-kurlangu rayipulu manu. Pulutu yirranu. Jurrukurra-nyanu yirrarnu yulanja- karrarlu.  Puta- nyanu luwarnu.

Purda-nyangu yapa pirdangirli. Ngamirninyanu wangkaja, Yampiya ngula rayipulu. Kapipala nyuntuku ngatinyanu manu jajipuraji yulami. Japaljarri wangkaja, Lawa yalijarraju yulkanjawangu ngajukuju. Ngamirninyanurlu yajarnu Japaljarriji. Yantarni ngajuwana!

Yanu-pala Nangala- kurra. Ngamirninyanurlu- jana ngarrurnu Japaljarriki- palangu-patu.

Junga-jukulurla mari-jarrija. Wangkajalurla Japaljarriki. Nganimparnangkulu wangkaja majuju. Ngarrika-nganpa! Japaljarrikilirla wangkaja, Yulkami karnangkulu nyuntuku.  Ngayi karnangkulu warla- pajirni parnkanja- wangu pama-kurra.

Parrakarirla, yanurnu-pala wati jirrama kanjaku Japaljarriki pama- kurra.  Lawa, yaninja-wangulpa Japaljarriji nyinaja ngurrangka. <-ml.131>parlpirr.wlp 

         Warlpirirli yirrarnu Helen Morton Napurrurlarlu

                 PARLPIRRPAKU NYANUNGU-NYANUNGU

     Watilpa nyanungu-nyanungu parlpirrpaku nyinaja.  Kala nyanungurlu nyanungu-kurra-manu panu-nyayirni maniyi.

     Wati nyanungurlu, mardarnulpa wita muntiyi, jurru puluku- piya-jangka, pirli-jangka.  Murnma-puru parlpirrpa-puru kala- nyanu nyinypa-manu rdaka.  Maparnu kala-nyanu muntiyirli.  Kanja- yanu kala kanunjumparra.

     Kala karntaku-purda-jarrija.  Wangkajarla nyanunguku lamparranyanuku.      Kajilparnangku yungkarla ngaju-nyangu kanangka, kajikanpaju ngulaju yinyi muntiyi.

     Ngula-jangka, watiji wangkaja.      Ngaka karnangku yinyi, kajilparna karnta-kurlu nyinayarla.      Watijilpa tarnnga-juku parlpirraparla manyu-karrija. Maniyiji panuju nyanungu-kurra-manu.  Panuju maniyiji kalarla yungu lamparra-nyanuku.

     Parrakarirla, wangkajarla lamparra-nyanu.      Lawarna maniyikiji.  Mardakangku!  Yungkaju yangka muntiyi jurru puluku-piya-kurlangu.  Lawa-juku, yinja-wangu.

     Ngula-jangka lawalku wajawaja-manulku maniyiji parlpirrparla.  Lawa-nyayirni.  Muku yirrarnu.  Putalpa nyanungu- kurra-manu maniyiji, lawa-juku.

     Ngula-jangka, yungurla muntiyiji nyanunguku lamparraku. Lawa.  Ngayi milya-pungu yaliji muntiyiji punkulku.  Kujurnu rdaku-kurra julyurlpa-kurra tarnngajuku.


28/9/88                           PARRAJA-KURLU


Nyampuju ngulaju watiya yinirnti pakarninja-warnu ka karrimi.

Watiya yinirnti ka yawirr-pakarninja-warnu ngunami.

Japaljarrirli manu Japanangkarlu kapalarla yinirntiki warrininjayani.

Japaljarri manu Japanangka kapala yanirra kujapurda warlkurru- kurlu.

Yaninjarla ka Japaljarrirliji miyi-miyi nyanyi pakarninjaku- ngarntirli.

Puta pakarnu.  Ngula ngawu nyangurra, yanulku.

Japaljarri ka yanirra yinirnti jinta-kari-kirra, kurdujarra-kurlu manu wati-kirli.

Ngulajangka ka Japaljarrirliji miyi-miyi nyanyi, ngulaka pakarnilki. Kurdujarrarlu kapala nyanyi pakarninja-kurra.

Japaljarrirli ka warlkurru pangkurr-pinyi watiya yinirnti-kirra, kujarla yirnkirnkiri-jarrija.

Ngulaka yarda pakarni watiya yinirntiji.

Pakarninjarla ka warru-kirdi-kirdi yani jinta-kari-purdanji-kirralku.

Wangkaja karrarlu ka pakarni wardinyilirlki.

Nyampuju ka kaninjani-kaninjanirli pakarni.

Rdakangku ka maninjarla juwinypa kijirni.

Japaljarri jinta-kari warru yanurnu nyanjaku, warlkurru wita-kurlu manu mutunypa-kurlu.

Warru-kirdi-kirdi yaninjarla ka pakarni.

Watiya ka pakarninja-warnu larra nyinami.

Karrinjarla ka nyanyi Japaljarrirli jinta-kari Japaljarri, pakarninja-kurra.

Japaljarrirli ka larra-pakarni wikinyparla, yukayirlilki.

Nyurru larra-pakarnu, ngularla watiyaju marlaja yawirr-wantija.

Ngulajangkaju ka watiyaju ngunanja-kurra pakarni.  Kurdu-jarra- pala nyanjaku yanurra Japaljarriki.

Japaljarrirli purlkangku ka karrinjarla nyanyi Japaljarri jinta- kari.

Japaljarrirli ka pakarni ngunanja-kurra watiya.

Japaljarrirli kala jiilyi-ngarrirni watiya yungu ngula-warnu pakarni.

Pangkurrpinyika warlkurru pirrjirdi karda watiya-kurra.

Rdalyi-pakarnika manu ngitilyi-pakarni-ka Japalarrirli.

Ngulajangka Japaljarri jinta-kariki karla yinyi pakarninjaku,matangkulku.

Purlkangku Japaljarrirli ka pakarni watiya yinirnti.

Ngulajangkaju ka matalku karrimi,purlka Japljarriji.

Ngulajangkajurla yungu pina Japaljarriki yangkaku, ngulalpa kamparrurlu pakarnu.

Japaljarri purlkaju pirri-manulku mata ngula-nyanu paniya nyurlu-nyurlu-manu.

Japaljarrirli ka pakarnijiki yinirntiji.

Ngulakarla wangka Japaljarriji Jangalakulku yungu pakarni.  Ngulajangkaju yinyi karla warlkurrulku.






Filename: <-ml.255>parraja.mnr



                          PARRAJA-KURLU



Nyampuju ngulaju watiya yinirnti pakarninjawarnu ka karrimi. Watiya yinirnti ka yawirr-pakarninjawarnu ngunami.  Japaljarrirli manu Japanangkarlu kapalarla yinirntiki warrunyanjayani. Japaljarri manu Japanangka kapala yanirra kujapurda warlkurrukurlu.  Yaninjarla ka Japaljarrirliji miyimiyi-nyanyi pakarninjakungarntirli.  Puta pakarnu, ngula ngawu nyangurra. Yanulku.  Japaljarrirli ka yanirra yinirnti jintakarikirra, kurdujarrakurlu manu watikirli.  Ngulajangka ka Japaljarrirliji miyimiyi-nyanyi ngulaka pakarnilki.  Kurdujarrarlu kapala nyanyi pakarninjakurra.  Japaljarrirli ka warlkurru pangkurr-pinyi watiya yinirntikirra, kujarla yirnkirnkiri-jarrija.  Ngulaka yarda pakarni watiya yinirntiji.

Pakarninjarla ka warru-kirdikirdi yani jintakari-purdanjikirralku. Wangkanjakarrarlu ka pakarni wardinyirlilki.  Nyampuju ka kaninjarni-kaninjarnirli pakarni.  Rdakangku ka maninjarla jiwinypa kijirni.  Jalapjarri jintakari warru yanurnu nyanjaku, warlkurru witakurlu manu mutunypakurlu.  Warru-kirdikirdi yaninjarla ka pakarni.  Watiya ka pakarninjawarnu larra nyinami. Karrinjarla ka nyanyi Japaljarrirli jintakari Japaljarri -- pakarninjakurra.  Japaljarrirli ka larra-pakarni wikinyparla, yukayirlilki.  Nyurru larra-pakarnu, ngularla watiyaju marlaja yawirr-wantija.  Ngulajangkaju ka watiyaju ngunanjakurra pakarni. Kurdujarrapala nyanjaku yanurra Japaljarriki.

Japaljarrirli purlkangku ka karrinjarla nyanyi Japaljarri jintakari.  Japaljarrirli ka pakarni ngunanjakurra watiya. Japaljarrirli karla jiily-ngarrirni watiya yungu ngulawarnu pakarni.  Pangkurr-pinyi ka warlkurru pirrjirdikarda watiyakurra. Rdaaly-pakarni ka manu ngitily-pakarni ka Japaljarrirli. Ngulajangka Japaljarri jintakariki karla yinyi pakarninjaku, matangkulku.  Purlkangku Japaljarrirli ka pakarni watiya yinirnti.  Ngulajangkaju ka matalku karrimi -- purlka Japaljarriji.

Ngulajangkajurla yungu pina Japaljarriki yangkaku, ngulalpa kamparrurlu pakarnu.  Japaljarri purlkaju pirri-manulku mata ngulanyanu paniya nyurlunyurlu-manu.  Japaljarrirli ka pakarnijiki yinirntiji.  Ngula kalarla wangka Japaljarriji Jangalakulku yungu pakarni.  Ngulajangkaju yinyi karla warlkurrulku.

Ngulajangka ka Jangalarlulku pakarni ngula ka kurdungku nyanyi. Jangalarlu kanyanurla jiwinypa jurnta kijirni pakarninjakungarntirli yungu wikinypalku rdilyki-pakarni. Japaljarrirli ngarrurnu Jangala yungu warru yaninjarla pakarni jintakari-purdanjilki.  Jangalarlu ka ngitily-pakarni watiya yinirnti wikinypakarda.  Japaljarrirli purlkangku manu kurdujarrarlu kalu nyanyi Jangala pakarninjakurra.  Jangalarlu ka pakarninjarla miyimiyi-mnyanyi watiya yinirnti kuja rdilyki- pakarnu.  Japaljarrirli karla marlaja mani watiya yinirnti kuja Jangala rdilyki-pakarnu.  Marlajarla jarna-maninajarla kujurnu Japaljarrirliji.

Japaljarrirli maninjarla kujurnu yarlungka.  Ngulajangka Jangalarluju warlkurruju pupun-yirrarnu.  Ngulajangka Japaljarri jintakarirli jinyijinyi-manu Japaljarri purlka pakarninjaku. Ngula ka warlkurru wilypi-mani.

Warrurnu yanu Japaljarriji yungurla piki jungarni mani watiya pakarninjaku.  Ngulajangka, karrinja-yirrarnulku.  Kanjarla Japaljarrirliji kujurnu watiyaju watiyarla jintakarirla kujarla rdaaly-pakarnu.  Miyimiyi-nyanyi kapala jirrmarlujuku Japaljarrijarrarluju.  Ngula Japaljarrirliji yarda jarna-manu watiya yinirntiji.  Japaljarrijarrarlu manu Jangala kalu watiya yinirnti jungarni mani yungu pakarni Japaljarrirli.  Ngardaly- kijirninjarla kalu miyimiyi-nyanyi.  Jungarni-mani ka yungu ngitily-pakarni.  Japaljarrirli ka larra-pakarni yinirnti ngunanjakurra.  Japaljarrirli warlkurru pupun-yirrarnu yungu larra-pakarni. Japaljarrirli ka pangukurru-pakarni warlkurru jintakari watiyakurra.

Japaljarrirli ka warlkurru wita pangkurr-pakarni pirrjirdikarda. Larra-pakarni ka kaninjarrakarirli.  Kapu larra yirrarni jirrama. Japaljarrirli ka pangkurru-pakarni yarda warlkurru pirrjirdi- karda.  Ngula yarda rdirri-yungu pakarninjaku.  Japaljarri purlka ka warru-kirdikirdi yani miyimiyi-nyanjaku.  Ngula ka yarda pupun- pinyi warlkurru witaju.  Kujarlajinta yirnkirnkiri-jarrija. Yarda ka pirrjirdi-mani ngula yarda rdirri-yungu pakarninjaku. Japaljarrirli ka pakarni ngularlajinta warlkurru wirily-ngarnu. Japaljarrirli ka warlkurru yirdaki pangkurr-pakarni pirrjirdikarda.  Pupun-karrimi karla yungu larra-pakarni kaninjarrakarirli.  Wilypi-mani ka warlkurru wiri yungu wirikirlirlilki pakarni.  Warlkurru wita wantija walyakurra. Japaljarrirli warlkurru wita pirrjirdi-maninjarla pupun-yirrarnu larra-pakarninjakungarntirli.

Japaljarrijarrarlu manu Jangalarlu kalu ngardaly-kijirni yungulu jintakari-purdanjilki larra-pakarni.  Wilypi-maninjarla yungurla witakulku pangkurr-pakarni.  Japaljarri ka warlkurru wiringki larra-pakarni.  Kaninjarrakarirli ka warlkurru witikirlirli larra pakarninjayani.  Japaljarri purlkangku ka warrukirdikirdi nyanyi Japaljarri jintakari pakarninjakurra.

Japaljarrirli jati nyanungunyangu rurruny-pungu ngulaka jatiwangurluku pakarni.  Larra-pakarninjayani ka kaninjarrakarirli ngula ka jirri-mardarninjarla miyimiyi-nyanyi. Jangalarlu ka katirni yungu Japaljarrirli pakarni.  Jangalarlu ka katirninjarla wilypi-mani warlkurru.  Jangalarlu ka puta wilypi- mani warlkurru pirrjirdi.  Ngula ka Japaljarrirliji jintakarilki pakarni, watiya wita-nyanurla pakarnu.

 (...) warlkurru kala yungu larra-/- pipin-karri karlajinta, yungu larra pakarni Japaljarrirli. Wilypi-manu, pakarni ka Japaljarrirli.  Jintangkujuku.  Nyampu ka Japaljarri jintakari purlkapardukari, wilypi-mani ka. Kankarlarrakarirli ka wilypi-mani.  Warlkurru wita ka wilypi- mani.  Pangkurr-pinyi kalurla.  Yinirntikirra.  Yardarla pipin- yirrarnu, yarda ka wilypi-mani.  Japaljarri jintakari purlka, wilypi-manu, pangkurr-pakarni ka kaninjarrakarirli.  Warlkurru wita.  Wirijarlukurlurlu warlkurrukurlurlu ka pakarni.  Pangkurr- pakarnijuku.  Yuwayi.

Wirijarlurlu ka warlkurrurlu pakarninjayani kaninjarra -- larra- yaninjayani ka.  Ngulaka pupu-pinyi.  Yinyi karla.  Jirri- mardarni ka, wurdujurra-mani ka Japaljarrirli, jintangku. Karipurdanji-manu, purturlu-purdanji-manulku.  wurdujurra-mani kapala.  Witirla-nyanyi.  Jirrimarlujuku kapala witirla-nyanyi nguruny-yirrarni kapala -- kaninjarrakari.  Kujarlu ka paarl-mani -- measure-mani kujarlu kalu pakarni.  Larra-pakarni kalu.  Warru ka yani.  Purlkangku rdirri-yungulku warlkurrurlu wirijarlurlu, larra-pakarni ka.  Larra-pakarninjayanilki ka nyurrulku.  Larra- pungulkupalangu.  Yuwayi.  Yarnkajarlajinta.  Kujurnu warlkurru, larra-pinyilki kapala.  Nyurru.  Larra-jarralkupala manu. Karrinja-yirrarnupala.  Jarnkupala karrinjayanu larra-jarra, jirri-mardarni kapala.  Jirrimarlujuku kapala jirri-mardarnilki. Yali ka papardinyanurluju pakarni -- purlkapardurluju.  Pakarni ka, larra-pakarni, tuurl-pakarni yangka yirlara wita.  Yika jirri-mardarni.  Ngulangku.  Walipalangu tuurl-pakarnu. Jintakari ka jarna-mani, kanyi ka.  Japanangkarlu ka kanyi. Kijirni ka malurnparla.  Kankarlarrapurda.

Yanurnu purlkaparduju, yarda karrinja-yirrarnu, jintakari, yinirnti jintakariyijala karrinja-yirrarnu jintajuku. Nyanungujuku.  Yanimpa ka pina, jintajuku ka witirla-nyanyi -- purlkapardurlu.  Warlkurru manu Japanangkarlu.  Yinyi karla, Japaljarriki jintakariki, measure-mani ka, Nyampuwana karna pakarni kaninjarrakari.  Yuwayi.  Nyinanjakarrarlu jakatirla pirri-manu.  Yuwayi, pakarni ka kaninjarrakarirlilki.  Kujarlu. Pinpin-manilki ka.  Pakarni ka.  Kapu karaly-mani.  Yuwayi. Kankarlarrangurlu yarda rdirri-yungu.  Pakarni ka.  Parnparn-mani ka.

Japaljarrirli ka purlkapardurlu witarla-nyanyi, ngulaka jirri- mardarni.  Jirri-mardarni karla piki.  Pakarni ka.  Pitalku/- ngunanja-yirrarnupala.  Kujurnupala.  Pirri-manu.  Lajakatu purlkapardu.  Wurdujurra-mani ka.  Ngutu-ngutu-mani.  Jangalarlu warlkurru wita kangurnu.  Yungurlajinta.  Rdirri-yungu.  Pakarni ka.  Japaljarrikirlajinta yungu purlkaku.  Ngitily-pinyi ka. Kujarlu ka pakarni.  Yilyanypa karla yaru-pinyi.  Jungarni-mani. Yarda ka pakarni Japaljarrirli purlkangkujuku.  Ngitily-pinyi ka yarda.  Pinpin-mani ka.  Yarda yirrarnu warlkurru, yarda jungarni-manu.  Jakati-yirrarnunyanurla warlkurru  -- wita. Yarda rdirri-yungu.  Ngitily-pinyi ka.  Kujarlu warntawarntarlu ka pakarni.  Pakarni.  Pinpin-mani ka.  Yurrparni ka, mutunypa manu jintakarirlilki, Japaljarrikarirli, warlkurru ka yurrparni. Yurrparni ka, yurrparni karla jangkardu.  Juka-yirrarni ka.  Mani ka warlkurru wirijarlu, jintakarirli, Japaljarrikarirli. Jungarni-mani ka, purturlu-purdanji-mani ka.  Miyimiyi-nyanyi ka. Nyampuwanarlurlu pakarni waja!  Aw!  kankarlarrapurdaju ka yirrarni.  Karrinja-yirrarni ka.  Japaljarrirli, warlkurru ka mani, pakarni ka kaninjarrakarirli.  Ngutunguru-jarri ka, jungarni-jarri.

Jangalarlu karla piki jirri-mardarni kankarlarrakarirli -- pirrjirdi, Japaljarriki.  Watiya waja, yinirnti karla jirri- mardarni.  Karrinja-pardilki karla jangkardu, karrinjakarrarlulku ka pakarni.  Lawa(laarr??/lawarra)-mani ka.  Pinpinpakarda ka pakarni.  Karaly-mani ka muku.  Pangkurr-pinyi karla.  Yarda ka rdirri-yinyi, pakarnijuku ka pitakarda, kaninjarrarlu. Malurnparlarlu.  Yarnkajarla, ramarra, jintakarirli ka nyanyi. Pakarni ka.  Juka-yirrarnu.  Warlkurruju kujurnu.  Parraja ngunanja-yirrarnu.  Pirri-manurla jawarru nyanungulku. Marnpirni, measure-mani, Kujarlu waja karlipa pakarni. Kujarlurlu pakarni.  Warlkurru ka mani.  Ngutungutu-jarri ka. Parlirni ka putungku.  Pakarnilki ka.  Kaninjarrakarirli yangka kujarlu.  Pakarni ka.  Jintakarirli ka purlkangku warlkurru mani wita, pakarni ka.  Jirri-mardarni ka jintakarirli, Jangalarlu. Karrinjakurra.  Pikirla karrinja-yirrarnu.  Jakati-yirrarnu, Japaljarri jintakarirli.  Jintakarirli ngunanja-yirrarnu yatijarrapurda Jangalarlu.  Jintakarirli kari-purdanji-manu. Kankarlarrapurdajuku.

Nyanyi ka.  Miyimiyi-nyanyi ka.  Kujarlu waja karlipa pakarni. Jintakarirli ka jiily-ngarrirni, Yuwayi, kujarlu karlipa pakarni warntawarntarlu.

Warlkurru ka mani Japaljarrirli jintakarirli, rdirri-yungu. Pakarni, ngitily-pinyi.  Parlirni ka.  Jintakarirli ka purlkangku Japaljarrirli nyanyi jintakarirliji.  Mardarnirni ka purlkapardurluju.  Warlkurru witangku/- no Jintangku warlkurru wiringki ka pakarni.  Ngitily-pinyi ka.  Ngitily-pinyijuku. Kaninjarrakarirli ka kujarlu pakarni.

Kujurnu yarda warlkurruju.  Jintakari purlka karrinja-pardija, yulju-manu, karrinja-yirrarnurla piki.  Warlkurru manu jintakarirli Japaljarrirli, ngulaka pakarni purturlu-purdanji, pinpin-pinpinpa-karda ka pakarni warlkurru witakurlurlu. Kaninjarrakarirli.  Pita-mani ka.  Pakarnijuku.  Kari-purdanji- manu-pala yarda, nguruny-kujurnu.  Kujarlu jungarni yungupala pakarni purturlu-purdanji.

Yuwayi, pakarni ka.  Youngpala-pirdinyparlu ka pakarni. Ngunanja-yirrarni ka purlkangkuju.  Kankarlarrapurda yirrarnu. Warlkurru karla wita yinyi, purlkakuju.  Pakarni ka warlkurrurlu witangku.  Nyanungurlu.  Ngunanjakurralku ka pakarni -- parrajaju.  Parrajaju ka pakarni.

Nyanyi kapala, miyimiyi-nyanyi.  Nguruny-kujurnu.  Warlkurru kujarlu mardarnu.  Jakatirla pirri-manu purlkaju.  Puruny-pinyi ka.  Kujarlu ka jungarni-mani.  Yirrarnu. Yirrarnu.  Warlkurru manu.  Yarda rdirri-yungu.  Pirrjirdi-mani ka, ngutungutu-mani. Yarda ka ngitily-pinyi.  Warntawarntarlu.  kalju-pakarni ka, ngurakarda.  Pakarni ka.  Jintakari ka yinirnti mutunypakurlurlu pantirni jintakarirli, yalirli witangku.  Yinirntikari parrajakari.  Jintaku, yaru-pinyi kanyanurla, jungarni-mani ka. Kujarlu ka yaru-pinyi kanyanurla.  Jungarni-manu.  Jungarni- manulku, kankarlarrapurda-manu.  Ngulaka kulkurru pakarni, ngitily-pinyiyijala ka.  Ngurakarda ka pakarni.  Pakarni ka kuntu.  Kulkurru.  Ngitily-pinyi ka.  Pakarnijuku ka.

Warlkurru jakati-yirrarnu.  Jiwinypa ka maninjarla kijirni -- warlkurru wita.  Warlkurru wita jakati-yirrarnu, yarda ka kijirni maninjarla, yarda ka kijirni maninjarla jiwinypaju.  Warlkurru witaju, yarda jakati-yirrarni ka.  Yarda jungarni-manu -- kujalku ka yirrarni.  Pangkurr-pinyi ka.  Warlkurru wita manu, yarda rdirri-yungu.  Yarda ka pakarni.  Maninjarla, warlkurru, yungurlajinta rurruny-yanu, warlkurru yurrpurnu.  Pangkurr-pinyi ka maninjarla.  Warlkurru witangku yarda rdirri-yungu.  Yarda ka pakarni.  Pangkurr-pinjayani karli.  Yardarla rurruny-yanu. Warlkurru ka wilypi-mani wita, Japaljarri purlkangku.  Jiwinypa ka kijirni.  Yarda ka rdirri-yinyi, pangkurr-pinjarla.  Kujarlu ka yalirli yangka nganayi/-

Jupurrurla ka yanirni -- Toyota-wana.  Toyota-kurlu mayi, maninjaku ka yanirni?  Yuwayi.

Pakarni ka.  Jakati-yirrarni ka warlkurru, wali karla kujarlu yaru-pinyi.

Nyanjaku yanurnu.  Jupurrurlarlu manu jintakari parraja yali, kanyirra ka.  Toyota-kurra.  Kapi yirrarni.  Warlkurruwangu/- Toyota-rla ka kijirni -- yulju yali.

Nganyirli, yardarni ka ngutungutu-mani.

Yuwayi, Jupurrurla ka yardampa yani jintakari.  Jintajuku. Nyanyi karla.  Parraja jintakari.  Milarni karla.  Measure-mani karla, Yuwayi, nyampunya waja.  Kujakarli pakarni.  Yuwayi. Jupurrurla ka ngarrirni, Wangkanjamuurnpakurlangujala yalumpuju wita.

Ngitily-pinyi ka.  Pakarni ka.  Pakarni ka.  Ngitily-pinyi ka. JIntakari karla yanirni, warlkurrurla puntarnu, pangkurr-pungu. Rdirri-yungu.  Narntirn-nyanyi kankarlarra.  Narntirn-nyanyi kankarlarra, A!  Yali rdilyki-wantijalku.  Nyurrujuku rdaaly- pakarnu.  Yuwa, wita pakarnu.  Witangku warlkurrurlu mayi? No, wiringki.

Pakarnilki kakarraralku.  Yuwa!  Jakati-kujurnu warlkurru nyanunguju.  Yuwa, ngarrirni ka jintakarirli, Pakaka nyuntulku! Yuwa, rdirri-yungu jintakarirlilki.  Pangkarl-pangkarlparla ka pakarni.  Pangkarl-pangkarlpajarrarla kujajarrarlu.  Kuja wantija.  Ngitily-pinyi ka.  Rdilyki-pakarnu.

Japaljarrikilki karla yinyi, puntarnurla warlkurruju. Nyanungurlulku rdirri-yungu. Yarda ka rdilyki-pakarni.  Pakarni ka.  Nyurru rdilyki-pakarnu.  Jintakarikilkirla puntarnu, Japanangkarlulku warlkurru yaliji, yarda rdirri-yungu.  Pakarni ka yarda, rdilyki-pakarninjarla yarda pinpinpalku.  Pakarni ka. Pakarninjarla ka rdilyki-pakarniyijala.  Warlkurru ka miyimiyi- nyanjarla, pangkurr-pinyi ka kaninjarrakarirli, pangkurr-pinyi ka.  Pirrjirdi-manu.  Yarda ka rdirri-yinyi.  Yarda ka rdilyki- pakarni.  Japanangkarluju.  Japanangkarlu ka jintangkujuku pakarni.  Yarda ka/-

Yali ka Japangardi yanirni marlukurlu.  Wirlinyijangkarlu ka kuyu kanyirni.  Nyurdirni ka kanyi.  Watiyawanarlu ka kanyirni. Pakarnijukujala ka rdilyki-pakarnijukujala ka.  Japanangkaju kapurla waraparnpi kuyuku yalikiji.  Kutungkulkujala ka kanjani wirlinyijangkarluju ka kuyu pinarra karla nyanyi, nyiyaku? Nyangu.

Yarda ka rdilyki-pakarni.  Yarda rdilyki-pakarnu.  Witalkujala ka pakarni.

Jupurrurla karla wapirdi yani.  Wapirdi karla yani wirlinyijangkaku.  Marlukurluku.  Kanyirni ka kutungkulku. Kijirni ka kuyu.  Kujurnu.  marlu.  Wurru pata yampijarni warlkurru, Japanangkarlu pata-yampija marlu.  Manu. Pardupardu- manu kuyu.  Yuwayi, Jupurrurlarlulku ka pakarni yangkangkujuku nyurdi-manu yarda.  Yardarla nyurdi-yirrarnu kuyu.  Kanyi ka. Kanyirni kapala, nyurru rdilyki-pakarninjarla Japaljarrirli jintangku ka kanyirni.  Warlkurru ka rdakurl-yirrarni, Japanangkarlu.  Japangangka ka yanirni, nganayi ka yinirnti yirrarni Japaljarrirli.  Toyota-rla.  Yulju, murnma.  Nyampu ka nyanyi purlkapardurlu pinpinpalku jintakari -- yuljukari ka kuriny-pinyi.  Kujarlu ka wurdujurra-wurdujurra-mani.

Jiwinypa ka maninjarla kijirni, jurnta kanyanurla kijirni. Jungarni-manijuku ka.  Yarda kari-purdanji-mani ka.  Yuwayi, nyurru, nyurrujala rdakurlpa-manu.  Nguralkujala ka pakarni. Warlkurru ka wita mani walyangka.  Ngitily-pinyi ka.  Rdirri- yinyi ka.  Ngulaka pakarni.  Kujalku ka ngitily-pinyi. Rdukurlku-mani ka.  Pakarni ka.  Jurnta kanyanurla kijirni jiwinypa, nguraku, yarda ka rdirri-yinyi.  Yarda ka pakarni. Kujarlulku ka pakarni.  Purlkapardurluju, jirri-mardarni ka kujarlulku.  Wilypi-mani.  Maninjarla, kijirni ka.

Yali, warlkurru, yirrarnu walyangka.  Ngutu-ngutu-mani ka.  Manu. Yarda rdirri-yungu.  Pangkurr-pinjarla.  Pakarni ka.  Pangkurr- pinjayani ka.  Ngula ka pita-mani muurlpa.  Nguralku ka pakarni. Yaru-pinyi kanyanurla.  Yarda ka rdirri-yinyi.  Jirri- mardarninjakarrarlu jintangurlurlulku.  Yarda ka pangkurr-pinyi. Ngula ka pangkurr-pinyi.  Ngulaka yarda pakarni.  Ngula ka jiwinypa maninjarla kijirni.  Jurnta kanyanurla kijirni. Ramarrangurlu ka jirri-mardarni.  Pangkurr-pinyi kanyanurla pirrjirdikarda.  Ngula kujarlu maninjarla kijirni.  Yarda ka pangkurr-pinyi.  Yurltun-yurltunparlu.  Kapu pakarni ramarrajarra.  Pinpin-manu, ngula ka jiwinypa maninjarla kijirni.

Ngula ka jakati-yirrarni warlkurruju.  Jungarni-manu.  Kujalku. Warlkurru manu, yarda rdirri-yungu.  Pangkurr-pinjarla.  Pakarni ka.  Yaru-pinyi kanyanurla.  Jiwinypa jurnta kijirni maninjarla, yarda ka pakarni.  Yarda ka yaru-pinyi.  Pangkurr-pinyi ka. Ngulajangka kujarlu kijirni yilyanypa.  Yarda ka rdirri-yinyi. Jirri-mardarni ka ramarraju.  Pakarni ka ngula.  Yarda kujurnu maninjarla. Yaru-pinyi kanyanurla jurnta.  Warlkurru jakati- yirrarnu.  Yarda ngutu-ngutu-manu.  Manu, yarda ka pakarni, warlkurrurlu.

Japaljarrirli purlkangku ka parraja pakarni nguralku, jintajuku. Karrinjakurralku ka pakarni.  Yuwayi.  Pinpinpalku.  Piki kanyanu jirri-mardarni.  Pakarni ka kujarlu.  Yuwayi.  Jakati-yirrarnu. Yirrarnu.  Yurltun-yurltunparlulku kujarlu pakarni, pirnki- pirnkirli.  Karrinja-yirrarnu, karrinjakurralku ka pakarni, pangkurr-pungu nyanungurlu.  Ngulaka pinpin-mani.  Pitakarda ka pakarni.

Kurdungku ka warnparnpi pakarni, ngula karla ngarni mutunyparlu -- pakarninjarla.  Ngulajangka, jampirni ka.  Rdaka kanyanu jampirni.  Yuwayi.  Warnparnpi.  Yuwayi Jungarrayirli ka/- kirajirli.  Yuwayi, ngulangku waja ka ngarni.  Yarda ka wirlinjarla ngarni.  Warnparnpija ngarni.  Kujurnu.

Warlkurru manu purlkapardurlu, yarda ka rdirri-yinyi, pakarni ka, kujarlu kaninjarrakarirli.  Pinpin-mani ka warlkurrurlu witangku. Jakati-yirrarni ka yarda, warlkurruju, kujurnu jakati, jungarni- manu, nyinypangku manunyanu.  Warlkurru manu, yarda ka rdirri- yinyi.  Yarda ka pakarnijala.  Yarda ngunanja-yirrarnu. Warlkurru kujarlu mardarnu.  Nyanyi ka.  Jintakari karla/- jurnta karri yalumpujuku katirni karla.

Kurdungku ka wiparn-pinyi.

Warlkurru manu purlkapardurluju.  Yarda ka pakarni.  Yarda marnpurnu.  Kijirni ka.  Yarda jungarni-manu.  Matalku ka nyina. Wurdujurra-mani ka, wurrangku.  Warlkurru ka mani, yarda ka pakarni kujarlulku yangka.  Yuwayi, kujapurdarlu ka pakarni. Jintakari ka Japanangka yalumpu nyina walyangka.  Yarda manu purlkapardurluju.  Karrinja-yirrarnu.  Wangkajarla, Yuwa, kujarlu waja karna pakarni.  Measure-mani ka yarda.  Pakaka nyuntulku!  Warlkurru manu, jintakarirli yatijarnirli pakarni. Japaljarrirli.  Piki karla jirri-mardarni purlkapardurlu. Jintakarirlilki ka Japaljarrirli pakarni.  Japaljarrikarirli. Warlkurru witakurlurlu ka pakarni.

Kurdu ka yanirni, karri ka.



Japaljarrirli ka/-  jintakarirli yatijarnirli ka witirla-nyanyi Japaljarri pupu-pinjakurra.  Warlkurru manu Japaljarrirli purlkangku, ngulaka pupu-pinyi.  Ngunanjakurra.  Watiyakurra yinirnitikirra ka nyanyi yatujuwarnurlu Japaljarrirli jintakarirliji.  Parraja kujaka ngurrju-mani purlkapardurlu Japaljarrirli, ngulaka witirla-nyanyi purlkapardurluju.  Rdirri- yinyi ka.  Pakarni ka.  Jirri-mardarni ka.  Jintakarirli ka witirla-nyanyi.  Warlkurru jakati-yirrarnu, miyimiyi-nyanyi ka. Japaljarri purlkangkuju, ngulaju kujarlu kujurnu, purturlu- purdanjilki ka miyimiyi-nyanyi.  Yarda manu, yarda karrinja- yirrarnu -- Japaljarri purlkangkuju.

Pakarni ka kaninjarrakarirli purturlu-purdanji.  Pinpinpalku. Muku ka pakarni.  Witirla-nyanyi kapala jirrimarlujuku. Warlkurru jakati-yirrarnu purlkangkuju.  Warlkurru wita manu, yarda rdirri-yungu.  Yarda ka pakarni.  Yarda ka pakarni.  Yarda ngunanja-yirrarnu, warlkurru jakati-yirrarnu, yarda ngunanja- yirrarnu, ngula karla jiwinypa jurnta kijirni kujarlu. Maninjarla karla jurnta kijirni.  Yarda yirrarnu, jungarnilki, pinpinpalku, muku ka marnpirni.  Kuruny-pinyi ka muku.  Kujarlu mani kanyanu Japaljarrirliji.  Nyurlunyurlu-manu.  Nyanyi ka. Purlkangkujuku ka witirla-nyanyi.

Warlkurru manu, yarda ka pakarni.  Pakarni ka.  Kaninjarrakari ka karrinjakurra pakarni.  Jakati ka yirrarni, kujarlu ka yaru- pinyi.  Yilyanypakarda.  Muku ka mani.  Kijirni ka.  Warlkurru jakati-yirrarnu.  Maninjarla, kujarlu ka miyimiyi-nyanyi, wurdujurra-mani.  Yirrarni ka --  parrajaju.  Nyanyi ka muku ka kuruny-pinyi.  Nyanyi ka mirni, kuruny-pinyi ka muku.  Muku ka kuruny-pinyi, purlkapardurluju.  Nyanyi ka.  Witirla/-  witirla- nyanyi ka.  Nyarrpa nyina jarnkujarra, witirla-nyanyi ka muku. Muku karla yaru-pinyi, yaru-pinyi.

Warlkurru manu, yarda ka pakarni.  Muku ka pita-mani, ngura-mani ka.  Muku ka pakarni.  Pita-mani ka.  Warlkurru ka jakati- yirrarni, jiwinypa ka maninjarla kijirni, jurnta kanyanurla kijirni.  Yarda ka rdirri-yinyi.  Yarda ka pakarni, yarda ka maninjarla kijirni yarda, kari-purdanji-manu.  Kujapurdarlulku ka pakarni yatijarrapurdarlu, ngula ka maninjarla kijirni -- jiwinypaju ka maninjarla kijirni kanyanurla jurnta.  Nyuwani- manilki ka.  Manu.

Kujapurda milarni ka.  Miyimiyi-nyanyi ka.  Miyimiyi-nyanyi ka. Muku ka marnpirni.  Kujarlulku ka pakarni.  Milarni ka.  Nyanyi ka.  Muku ka miyimiyi-nyanyi.  Jiwinypa ka maninjarla kijirni. Jungarni-manu, warlkurru wita jakati-yirrarnu, jungarni-manu. yarda pangkurr-pungu.  Maninjarla pakarni ka kujapurdarlulku. Yatijarrapurdarlu ka pinpin-mani.  Pakarni ka.  Muku ka pita- mani.  Nyurrujala pinpin-manu.

Yarda yirrarnu warlkurru, miyimiyi-nyanyi ka yarda. Ngulajangkaju, kujapurdarlulku manu, kari-purdanji-manu. Warlkurru manu wita, purlkangku Japaljarrirli.  Kujarlu jiily- ngarrurnu.  Jirri-mardarni ka, wali kujarlu ka pakarni.  Kuja- purdanjirlilki.  Kaninjarni-kaninjarnirli ka pinpin-mani muku, yurltun-yurltun-pinyi ka yangka kujajarra ramarrajarra.  Pita- mani ka muku.

Yali ka yirntirni.  Lalypa-mani ka muku jiwinypa.  Warlkurru ka mardarni, jakati-yirrarni ka.  Jiwinypa ka mani, kujarlu ka kijirni.  Warlkurru, jakati-kijirni ka purlkapardurluju.  Parraja ka mani.  Jiwinypa kijirninjarla ka miyimiyi-nyanyi, maninjarla. Nyanyi ka.  Kujarlu ka yarda kijirni.  Yarda yirrarni.  Yuwayi. yarda ka karrinja-yirrarni, yarda ka pakarni kaninjarrakarirli warlkurru wita maninjarla, yarda ka pakarni, pita-mani ka. Pinpinpa jakati-kujurnu, parraja kujurnu.  Miyimiyi-nyanyi ka -- pinpinpalku.  Pitalku.  Nyurrujala muku pakarnu, muku ka milarni, kujurnu.

Warlkurru ka mani purlkapardurluju, kijirni ka.  Mirni ka jiily- ngarrirni kurlirra, maninjarla.  Yarda ngutungutu-manu. Karrinja-pardi ka warlkurru maninjarla purlkaparduju.  Wantakurra yirrarnu jawirri.

Manu.  Japanangkarlurla marlaja manu parrajaju.  Kanyirra ka. Turakikirra ka kanyirra.  Kutukurra Toyotakurra ka kanyirra. Kapu rdakurl-yirrarni.  Kanyirra karla marlaja, yirrarni ka. Parrajaju ka yirrarni turakirla.

Warru ka yani.  Japanangkaju ka warru yani, yanilki ka, Toyota- rla -- warru yaninjarla.  Turakikirlilki ka yani.  Yanirra/- Kurlirra ka jiily-ngarrirni.  Kurlirrakurra waja!

Ngulajuku.



     Marilpiji kujalpa nyinaja Yurrkururla ngula yatijarra, 

manngu-nyangu -- yarlukuru wirikirrajana purda-nyangu.       

Ngayirnajana purda-nyanyi nyampu.      Junga yarnkajarra, ngula purda-nyangu purlkapardulku kujalpa 

pakarnu watiya warlkurrukurlurlu.  Nyanunguju, nyinajalpa 

warlkurruwangu, lawa.  Ngula yanulku yatijarrapurda.  Nyanjarla, 

kiripi-kangulpa.  Karrinja-pardinjarla yanulku yatijarra.   

Rdipijarla purlkaku kujalpa pakarnu watiya.      Ngayirnajana yani nyampu yatijarra kujaka tarla-jirrirni.      Purda-purda-yanurla purlkakariyinyanuku.      Yuwa!  Nyarrparajangka?      Nyampurna.      Ngarirna yanurnu jalangu nyanjaku.  Yirna yani nyampu.  

Ngayirna yanurnu yirna wita nyanjarni-yani nyampu pama jurlarda.  

Kanyiwiyirna jalangu tarnngawangurlu nyampu warlkurru.      Junga yungurla warlkurruju.  Yarnkajarra, ngulalpa 

Pirangkuju kurntilypa nyanjarra yanu warirr-warirrparlu.      Yalirliji kaju kurntilypa nyanjarra yani.  

Nyiyakungarntirli?   Kari wajirli yarnkajarra.      Ngula purlkaju wajirliyijala parnkaja purdangirliwana.  

Warlkurrurla jurnta kangu Pirangkuju.  Ngula wajirli-pungu, 

wajirli-pungu.  Jutu-pungu purlkangkuju.  Mata-jarrija.  Ngula 

pirri-manu.  Puta parnkaja.      Nyurru wurulypa kangu.  Jurnta kangurla wiyarrpaku.  

Yanurralpa, ngularla rdipija watiki karntakurluku.      Yanurnulpa kalkurnupurda.  Jangala manu Nampijinpalpapala 

yanu jarrardakurlu.  Marilpiji wangkaja: Yuwa!  Nyarrparakurra 

kanpa yani.  Kala yalumpuwiyi karnta, yirnangku mardarni, 

pirlaali.  Jalanguwiyi ngayi tarnngawangu.  Kurnta-jarrijarla 

Jangalapulku.  Jurnta mardarnulparla.  Jurnta ngarnulparlajinta 
nyanungurlajuku kutu.  Ngula yanupala.      Nyanunguju yanu kamparru.  Yajiki-jarrijalpa, ngulalpa 

nyinaja yarda yalilkijala kamparru, ngulalparla pangurnu nganta 

ngulyangka kuyuku walpajirriki.      Nyanungujarraju, yanurnulpapala kulanganta lawangkajuku.  

Kala yalumpukulalpa yarrkayi-jarrija Piraju, ngulalpa 

mirlarlpalku yanu.  Yalilkijalalpa nyinaja kamparru, ngula 

yanurralpapala.  Piraju, nyinajalpa kulanganta yapakari, kala 

nyanungu, ngula pangu-pangurnulparla warlpajirriki nganta ngulya.      Yuwa!  Nyarrparajangka?      Nyampu karna yani lani yapakujaku manu kulukujaku.      Yirna kanyi ngayi jalanguwiyi pirlaali.      Lawa, lawa, yaruju yirna yani kutungkalku.      Yapa yangkajulpalu kutulku yanurnu.  Warru yanu 

jangkardulurla, ngulangkajukulujana panturnu wiyarrpajarra, 

ngulangkujukulpapalangu wartardi-manu Pirangku.  Ngulakurralujana 

rdipija manu pungulujana.  Milyingka-yirrarnulujana wingkipanu 

nyanunguju.      Yapapatuju, pina kulpajalu.  Kala Marilpiji ngula yarrkayi-

jarrinjarla yanulku karlarra.  Yanu Ngarnkawana kurlirralku 

kurlarninyarra pirlikiji.  Ngulajana pajurnu wanukurdu, pama 

wiri-wiri kujaka nyina yintirdirla.  Ngula panu pajurnu, 

kulpajalku.  Warurnujana marnangka.      Rdipijajana malikiki panuku yamakurra, ngulalpalu ngunaja.  

Pakal-jurrurnulu Piraju.  Pungu warrulpalu.  Parnkaja waakarra-

waakarra, ngula warrkarnu.  Yurdingkalpa nyinaja watiyarla.  

Milki-yirrarnulpajana wirliya, jiliwirri-manulpajana.      Mpa!  Ngipi, pajikaju wirliya.  Kuja!  Kajikanpaju pajirni 

wapanjaku manu murrumurrurla.      Ngulalpajana rdakalku yungu.      Kuja kalakanpaju rdakapardu pinyi.      Ngulajana yunparnu Pirangkuju malikiji.  Jarda-jarrijalu.  

Ngulapuru jitinjarla yanu.  Waninjawanajuku yajiki jitija, manu 

wurulypa yanu.   Wurnturungurlulkulpajana wangkajarni pina.  

Malikirliji, purda-nyangulu yarda.  Pakal-jurrurnulu 

panujarlurlu, ngula yarda warrkarnu watiyarlaju.     Ngulajangkaju, yarda yunparnujana.  Yanulku Piirlpawana 

yatujumparra.  Ngapa ngarnurra.  Pardija.  Yankirirla 

kakarrarnilkilpa wapaja kutulku, ngulangkalu jutu-pungu 

malikirliji.  Malikirliji yukayirlilki warlkurrpawangurlulku puta 

puraja.  Nyanunguju yanu yalumpujuku yajiki jitinjarla 

ngurrakurra.  Ngunaja karrungka.  Ngula yanu karruwanalku, 

tarnngalkujukulpa yaninjarra-yanu.  Yarrukuwana yanurra 

kulkurrujarra pirli wiriwana kulpanja-yanu.  Jupu-karrija.  Maju-

jarrijanyanu, manngu-nyangu.      Karlarralkurna yani nyampurla.      Kulpaja karlarra, kuja yarnkajarni nyanungu ngurrangurlu.  

Yanu ngurrakurra, ngunaja.  Yakarra-pardija.  Kurlirra yanu 

karrukurra.  Ngula kiripilkilpa warru wapaja karruwanaju.  

Yurrkururla kutulku, kurlarnilpa wapaja, pina yanurnu jurlardaku.  

Ngulalparla warrurnu kiripirlilki karruwanarlu jurlardakuju.  

Kala wurrangkulpa jawirri-nyangu watiyaju jurlardakurluju.  

Nyanunguwanalpa yanurra kanunjumparra kiripi.  Ngula parlu-

pungulku.  Warlkurru jungarni-manu.  Rdirri-yungu pakarninjaku.      Kala kamparruwiyi, ngulajulpa warlka wirriri-wapaja, 

ngayilpa wurrangku nyangu.  Rdirri-yungulku.  Pakarnu, pakarnu, 

pakarnu, pakarnu, yawirr-pakarnu.  Marlajarla wantija kurlirra-

yatijarrapurda.  Larra-manu.  Yarda pakarnu ngunanjakurralku.  

Pakarnu, pakarnu, pakarninja-yanu kaninjarra.  Wakirdikirra 

larra-pakarnu.      Manujana jurlardaju.  Yirrarnujana jurruju ngula yirrarnu 

karlarrapurda.  Kala yarlkurrnguju, ngulajujana yirrarnu 

yatijarrapurda.  Ngula nyanungu warru karrkaja yatujumparra 

wirliya.  Kulpaja ngulawananya ngawarrapiyaju yarlkurrnguju.  

Kala jurru, ngulaju yirrarnu yalumpurlajuku, kujalpa ngunaja 

ngurrangka.      Ngulawarnuju, marlaja nyangulpanyanu.  Warlkurru yali yangka 

purlkakurlangu, ngulaju kangunyanu.  Kulpajalku ngurrakurra.  

yalingirli yangka karrungurlu.  Ngulaju yajiki-jarrija.  Ngaka 

palka-jarrija.      Yurrkururla ngurra nyanungunyangurla, ngulangkajuku yukaja 

tarnngalku kujalpa yajiki-jarrija, ngulaju  yangka kujaka pira 
lawarra nyina, kujakarlipa nyanyi, ngulapiya yanu warru, manu 

yukajalku.  Kala jurru yangka kuja yirrarnu, ngulaju pirli-

jarrijalku.  Nyanungu pira-jarrijalku, manu yukaja pirnkingkalku 

tarnngajuku Yurrkururla -- nyampu yatijarra Kakutuwurla, 

yuwarrarlajuku.      Kala jalangu kajinpa yani, pirlirla kijika Pirakuju. 

Kapingki kuyu yinyi.  Kala kajinpa pirli kijirninjawangu yani, 

ngulaju kuyuwangu lawa, kulangku yinyi.  Ngulajuku ka nyina 

piraju yapajangka.  Pira-jarrijalku.  Ngulajuku.

<-ml.246>rajini.mnk (This story was published in R.A.T.E. NEWSLETTER No 13: 12-13, July 1988)

                  NYURRUWIYI-WARNU RAJINI-KIRLI

              Yirrarnu Maisie Kitson Napaljarrirli

Nyurruwiyirliji kala-nganpa yirrarnu rajiniji yangka yakuju- kurra.  Kurdu-kurdu ngulaju kalarnalu manu kuyuju ngulaju kartaku manu pikitiyi manu piyirni.  Kala yulyurrpuju, ngulaju kala- nganpa yungu purlangkiti.  Nyampu rajini ngulaju kalarnalu manu winijiyirla mungangka.

Kala ngatinyanurlu manu kirdanyanurlu, ngulaju kalalu manu rajiniji mangarri, tiyi, juka, janyungu, ngarlu, kuyu kartaku manu purlangkiti.

Rajiniki-ngarntiji, ngulaju kalarnalu warrki-jarrija-wiyi kurdu- kurduju.  Ngulaju kalarnalu manu parla wita-wita marnangka.  Kala wiri-wirirli wati-paturlu ngulaju kalalu warlu pakarnu lakurru- kurlurlu kardiyaku.

Ngula-jangkarluyijala ngaka kalarnalu manu mungangka.

Kuja kalarnalu manu rajiniwiyi, talawangurluwiyi manu jiki jinji- maninjawangurluwiyi.

Juka manu tiyi ngulaju kalarnalu manu yakuju jintangka-juku. Kala pirlawu tarri, ngulaju kalarnalu manu yakuju jinta-karirla. -


                 NGARLU -- YANYIRLINGI JUKURRPA

Jungarrayilpa yanu Ngarlungurlu watingkarla Kurrpurlukurra. Karnta Napangardikirlangu Kurrpurlu-wardingkikirlangu nyangu mawu wirijarlu.  Ngula pina yanu karlarra Ngarlukurra Jungarrayiji yirdiji Lintipirlintipi.

Wirrijilpa luwarnu wirrinykururlu.  Napangardikilparla yunparnu yilpinjirli kuja nyanjanu.  Yanulku Ngarlukurra.  Yunparnulpa kakarrarapurdarlu.  Ngulalpa wirriji rdaaly-manu.  Ngulalpa mulyu yirri-kangu.  Manjurrulpa wantija.  Kutulku waja ka yanirni -- Napangardiji.

Ngulalparla kakarrarapurdarlu yunparnu, ngulalparla yatijarrapurdarlulku yunparnu palkakulku.  Yanurnulpa kutulku Napangardiji, Kumunjilkiwana pawarla wirijarluwana.

Wirriji yalumpu, ngulalpa yirrarnu.  Juka-yirrarnulpa wirrinykuru kurlirrapurdarlu.  Ngulajangka kakarrarapurdarlu.  Kulalpa ngarnngurr-wangkaja, warlpapiya -- lawa.  Ngula yirrarnu yatijarrapurdalku, ngarnngurr-wangkajalkulpa wirrinykuruju yilpa kutulku yanurnu Napangardiji.

Puuly-mardarnu Napangardiji.  Nyinajalpapala.  Ngirnti rdilyki- yanu Jungarrayi, Napangardirla warriwarrirla.  Ngulajangka, maralypi-jarrijalku.  Kujaka yardayarda karrimi watikirlangulku. Karnta yangka Napangardi, warnirrilki-jarrija japirrpa.  Kujaka pangkayilki-nguna pangkirrijarlu -- wingki, malirdinyanujangka.



<-ml.246>tangkiyi.jnl 

                         TANGKIYI-KIRLI

                Yirrarnu Janet Long Nakamarrarlu

Nyurruwiyi, Wirliyajarrayirla kalalu yapaju nyinaja turakiwanguwiyi.  Kalalu wurnaju yanu tangkiyi-kirli, kalalu yanu yapaku nyurnuku nyanjaku.  Manu kalalu yanu wurnaju nguru-kari- kirra tangkiyi-kirli.

Tangkiyiji kalarnalu-jana mardarnu panu-nyayirni.  Kalarnalu wurramanjiji yanu tangkiyi-kirlijiki.  Kalarnalu ngunajarra rdakapalaku ngurrakuju.  Ngulawarnuju kalarnalu pina yanurnu kuyu-kurlu, manu miyi-kirli wurramanji-jangkaju.

Wirlinyirlangu kalalu yanu tangkiyi-kirliji, kalalu pajurnu wanakiji, yakajirri, ngarntajari manu nyiyakantikanti kujaka nyinami yupuju-wana.

Jalangu-jalanguju karnalu-jana mardarnijiki tangkiyiji wirrkardulku.  Ngulaju kalu wurnturu karrimi yuwarli-ngirliji. Ngaka kalu yangka pina yanirni ngurra-kurraju, mungangka mangarriki-purdaju.

Tangkiyiji karnalu-jana mardarni wijipalka nyampurlaju.  Ngulaju kalu-nganpa jurnta ngarni mangarri manu nyiyakantikanti ngurrangkaju.  Tangkiyiji kalu purlami mungakari-mungakari miyiki-purdaju, manu kalu-nganpa jarda-wangu-mani.  Kala yapa kujaka yani mangarrikirli ngurrakurra, ngulaju kalu-jana purami tangkiyirliji ngarringki mangarriki-purdarlu.




Nyampu karna jalangu wangka, nyampu jalangu, wangkami karna, patutu.  Patutu watiya.  Kalalu maninjarla pajurnu.  Good medicine.  Watiya nyampu karna yirri-pura -- ngurrju.  Patutu yirdi -- karntakurlangu -- medicine-wangurla.  Wita kurdu, kala born-jarrija, ngulawarnurla, kalalunyanu watiya pajurnu parrka. Parrka yirdi.  And leaves kankulu nyurrurlarlu ngarrirni. Nganimparlu karnalu parrka ngarrirni.  Yangka wakirdi.  Ngula, good medicine kalalunyanu jakangka /- jakangka kalalunyanu purraja warlungku.  Jakangka.  Good medicine.  Ngulawarnuju, nuu kala wijinilki nyinaja.  Ngurrju.  Ngurrju kala nyinaja. Ngulawarnuju.  Warlujangka nganayijangka puyurrpajangka. Puyurrpa.  Warlu puyurrpa.  Warlu there.  Kaninjarni kalarla kampaja.  Kalalunyanu yali yirrarnu.  Nyurnu-nyurnurlu.  Kalalu yirrarnu nganimpa-nyangupurnurlu.  Kujalpalu nyinaja nyurruwiyi.

Nyampu karna yirri-pura wardarrka jinta.  Wardarrka watiya.  Ngula kalalu pajurnu.  Wali ngula kalalujana jintaku-marrarnirli (??) kalalujana pajurnu.  Yulyurdurlu.  Warlu yangka kalalu yarrpurnu puyurrpa.  Puyurrpa kaninjarni.  Kalalu yirrarnu.  Ngulawarnuju, kala wijini yangka yali junmajangkarlangu, kala muwa-manu wanarri.  Wardarrka ngurrju.  Watiya.  nganimparlu karnalu ngarrirni parrka.  Ngarrirni karnalu.  Ngulawarnuju, kalalu purraja, kalalu warlulku yarrpurnu, yali puyurrpakungarntirli. Nyurnu too, nyurnu, yangka parumpurru, ngulayijala kalalu yirrarnu -- wardarrkarla.  Manu patuturla.  Watiyarla. Ngulawarnu yapakariji, nyampu karna yirri-purami jirrama watiyajarra.  Ngulawarnu, watiya nganayi kijikiji.  Kijikiji. Kalalu pajurnu, pajurnu, pajurnu...  Ngulawarnu kalalu julyurlparla yirrarnu.  Kalalunyanu miyalulku maparnu. nganayipiyarlu-yijala, milk-piyarlu.  Kalalunyanu maparnu nyampu murrumurru.  Murrumurru.  yangka nyurnukujaku.  Ngulawarnuju, wijinirlangu kalalunyanu maparnu -- kurdu.  Good watiya, nyampu karnanyarra yirri-pura -- nganayi kijikiji.  Yirdi kijikiji. Nyampurnalurla show-manu walypaliki.  Nyampu waja kujalu yanurnu, Yurntumukurra.  Nganayirnalu pina-yirrarnu -- patutu, wardarrka, kijikiji.  Marnkurrpa.  Nyanungu ka kirrirdi-kirrirdiyijala karri -- kijikijiji.  Ngula karna ngarrirni.  Nyampu karna wangka. Yirri-purami karna.  Kijikiji yirdi.  Ngulawarnuju, jintakari, wanngardi yangka watiya, nyampu kuja/- payarrparla kujaka karri. Manu nganayi, minjinpa.  Marna.  Ngarninjakurlangu.  Yali kalalunyanu yirrarnu.  Kalalunyanu maparnu -- yangka nyurnu -- nganayirli kijikijirli.  Manu minjinparlu.  Good medicine ngalipanyangu.  Strong one.  Yaliji ka karrimi nganayirla payarrparla.  Payarrparla ka karri.  Pirlingka.  Yirdijarra jirramajala -- pirli, payarrpa.  Nyampu karnanyarra yirri-pura. Good medicine kujalpalu nyinaja.  Ngulajangka kalajana miirntarlu pakarnu.  Kalalpalu ngarnu.  Ngarnulpalu nyanungu.  Ngapangka julyurl-yirrarninjarla.  Alright.  Julyurl-yirrarnulpalu, ngulawarnuju, nyampu karnanyarra yirri-purami jukurrpa, jukurrpawarnu watiya: wanngardi.  Wanngardi manu jintakari nganayi minjinpa.  Yirdi minjinpa.  Watiya.  Marnajala.  Wali nyanunguju, parntimi ka ngurrjunyayirni.  Ngurrju.  Karnanyarra yirri-purami.  Manu nganayi kijikiji.  Manu wanngardi.  Manu patutu.  Yalumpurrapatu, nyurnu-nyurnu, kujalpalu nyinaja jarlupatu, kamparruwarnupatu, ngulajulpalunyanu yirrarnu. Yirrarnulpalunyanu.  Puyu-pinjarlalpalunyanu yirrarnu. Pinangkalparlu.  yangka nyurruwarnupaturlu.  Nyurnu-nyurnu nyampu kujalu muku wantija.  Manu nganimpa pirdangirliwarnu.  No. Kamparruwiyi yali kujalpalu nyinaja kamparruwarnupatu. Ngulalpalu ngamingka julyurl-yirrarnu.  Ngamingka wiringka. Yirrarnulpalu.  Karinganta ngurrju.  Ngurrju waja ka parnti. Yirrarnulpalunyanu, yangka walypali kujaka ngunami, yapakurlangu kala ngunaja ngurrjuyijala.  Walypalikirlangu, yapakurlangu. Wali ngurrju.  Nyampunyarnarla yungu.  Watiyaju.  Dr. DD-ki. Kajikalu marda yirrarnu, ngurrju-mani kajikalu watiyajangka -- ngurrju.  Yali mijilypa.  Yangka makutukurlangu.  Wijini. Makutu.  Ngulakurlangu.  Yirri-purami karna.  Minjinpa kalalunyanu manu, puyu-pungu, puyu-pungu... kalalu. Ngulawarnuju, kalalu ngapangka julyurl-yirrarnu.  Wurra kala julyurlparla ngunaja, ngapangka.  Mijilypa.  Ngulawarnuju, kalalu wita ngarnu.  Yapakari kalalu wijini maparnu.  Ngulawarnuju kala yirlara yangka wanarrirlangu kala rdiinpari-jarrija junmajangka. Junmajangka.  Ngula.  Yangka kujakalunyanu wanarri pajirni. Wanarri.  Nyampu karna yirri-pura Warlpirirli, and English ka karrimi ngulajuku.  Walypalikirlangu.

Ngajunyangu karnanyarra yirri-purami yalumpu.  yaluimpu kujakarna yirri-purami.  Watiya.  Kujalpalu use-manu nyurnu-nyurnurlu. Nati jalanguwarnu.  yali kamparruwarnu karna yirri-pura. Kujalpalu kamparruwiyi nyinaja.   Nyampu karna wangka, jalangu. Ngurrju karna yirri-purami.  Ngulawarnuju, yalingirli, yangkalpalu manu, yirrarnulpalu.  Ngapangka julyurlparla. Ngamingka.  Nyiya kuja walypalirli ngarrirni?  Walypalirli kalu ngarrirni coolimon.  We call im ngami. 

Yinirnti kalalu jarnturnu -- ngulakungarnti.  Yangka wita -- mardu.  Ngulangka kalalu julyurl-yirrarnu mardungka witangka. Kala wiri.  Ngula kala karrija.  Ngapakurlangu.  Ngulangurluju, kala yanu.  Kalalu nyinaja, ngarnu, ngarnu, ngarnu... Ngulawarnuju kalalu pardijalku wurnalku.

Kalalu nyinajayi.  yupujurla.  Nyinaja kalalu.  Walypali call it 10 days.  Nganimparlu karnalu ngarrirni panu.  Panu ngurrakuju. Ngulawarnuju kalalu karlaja, karlaja...  Miyi nganayi yarla. Yapakurlangu yarla.  Walypalirli call im bush potato.  Ngula. Ngayi karna yirri-purami.  Ngula kalalu karlaja.  Wijini yangka kalalunyanu juturnu.  Ngula kalalunyanu kulpanjarla maparnu. Nganayirli mijilyparlu.  Manu nganayi yangka minjinparlu. Kalalunyanu wanarri maparnu.  Kalalunyanu maparnu, maparnu... nganayi manu wakujarra manu miyalu.  Manu wanarrijarra.

Ngulawarnu, kala nyanungu, Karinganta ngurrjulku karna wapami. Ngurrjulku karna wapami.  Kalanyanu feel-manu nyanungurlujuku. Kalanyanu purda-nyangu, karinganta karna ngurrjulku wapami. Karna nyampunya wangka.

Ngulawarnuju, watiya yangkayijala.  Kurdukari kala palka-jarrija wita.  Kurdu wita.  Wardarrka kalalu watiya pajurnu. Ngulawarnuju, kalalu warlungka kaninjarra purraja rdakungka. Ngulawarnuju, kalalu/- kurdu yalumpu kalalu purlirrji-manu. Warlu kampanjarla kala purlirrji-jarrija.  Ngurrjulku. Ngulawarnuju kala murrumurruwangu nyinaja wita yalumpuju. Ngulawarnuju, ngamardinyanu, jajinyanurlu, ngamardinyanu there kalalu ngarrurnu  yirdi karrmulypa waja.  Karrmulypa.  Yangka kurdujangka witajangka pirltirrkajangka.  Wiyarrpa waja! Ngulawarnuju, yangka kaparlipardu, yangka yali kuja yalumpu nguyu-yirrarnu kurdu yalumpu, wali kalarla nyinaja ngurrju. Ngurrjulkuyijala grandmother, walypali callim grandmother. Nganimparlu, kaparlipardu karnalu ngarrirni -- kaparlipardu. Wiyarrpa muturna.  ngulawarnuju, nyurnuwangu kala yali kurdu nyinaja.  Kala pirltirrka nyinajayi.  Ngulawarnuju, kurdu yalumpu kala wiri-jarrija.  Kala ngurrjunyayirni.  Kala mardarniyi!

Ngulawarnuju, nyampu karnanyarra ngarrirni wita story, yimi, jaru -- nyurnupatukurlangu, kamparruwarnupatukurlangu, kujalpalu nyanungu walypaliwangurlawiyi nyinaja.  Kamparruwiyi.  Yalikari manu yalikari manu yalikari.  Kujalpalu nyinaja. Wangkajalpalurla ngurrangka panujarlu purlka-purlka. Wangkajalpalurla.  Miyinganpa yungka!  Yuranypanganpa yirraka! Kiliki ka yanirni wirijarlu.  Kiliki, ngapa.  Kala yanurnu. Ngulawarnuju, kalalu yangkaju nyangu, Karaw!  Ngamarnaju wipimi.  Ngamarna  Miyi yarla.  Walypalirli kalu ngarrirni bush potato.  Nganimparlu karnalu ngarrirni yarla.  Ngulawarnuju, yarla yalumpu kalalu luurl-nyinajalku ngarntulku.  Kurdungku murnmangku kala luurl-yirrarnu ngamarnarlu -- miyingki.

Kurdu-kurdulpalujana wiri-manu ngurrju-nyayirni. Purunjuwangulpalu nyinaja nyurruwiyiji -- ngurrju.  Jalangu- jalanguju purunjulku.  Pirdangirliwarnuju.  Nyampujulu yanurnu ngaka -- purunju-witawangu --  manangkarra-wardingki. Kamparruwarnulpalu nyinaja -- kamparruwarnu, ngulaju purunjuwangu -- lawa.  Nyinajalpalu ngurrju.  ngayilpalu wapaja yangka kuyupuka.  Muturnakurla yungu manu yangka wiyarrpa purlkaku. kalarla yungu -- kuyupardu.  Kajanyanulpajana mardarnu panujarlu -- kajanyanu, ngulajulpalu kuyu panulkulpalurla pinjarla yungu. Panungku.

Yangka yalumpu watiya medicine, ngurrjunyayirni, patutu, kijikiji, mijilypa, wanngardi, wardarrka, wartarurru. Ngulapatu, nyiyakantikanti yalumpu, medicine, marna wijinikirlangu yangka murrumurrukurlangu, kujalpalu murrumurru-jarrija.  Miyalu, purturlu.  Manu jurru.  Ngulalpalunyanu maparnu wanarri manu miyalu.  Manu wakujarra.  Manu purturlu.  Ngulajulpalu ngurrju nyinaja.  Nyinajalpalu ngurrju.

Ngulawarnuju, yali yangka kujalpalujana purlka mardarnu, purlka- purlkalpalu lirri-nyinaja yamangka.  Kanjarla kalalu kujurnu kuyupardu.  Kalalujana yungu.  Ngulaju ngurrjungkulku. Nyurnuwangurlu.  Kalalujana yungu.  Nyampu karnanyarra ngarrirni story kujalpalu yali kamparruwarnu nyinaja.  Jalangu, purdangirliwarnu, ngula kalu nyina, trouble, trouble kalu wirilki mardarni.  Yangkapalarlu wiringki.  And yangka kujakalu yanirni trouble.  Kamparrulpalu nyinaja ngurrju.  No trouble.  Trouble- wangulpalu ngurrju nyinaja.  Kuyupukalpalujana pantirninjarla yungu.  Yangka yalumpu wurlkumanuku.  Kaparlinyanuku, ngamardinyanuku, jamirdinyanuku, ngamirninyanuku.  yangka kujalpalu nyinaja purlka-purlka.  Purlka-purlka.  Tirnapardu. Kujalpalu nyinaja nyurruwiyi.  Ngulawarnuju, nyampu karna wangka, yirri-purami karna, yirri-purami karna jukurrpa, kujalpalu yalirla nyinaja, yapa, ngulawarnu karna yirri-pura, kujakarna wangkami.  Ngulajulpa/- nyinajalpa.  Ngurrju.

Nyampu karna wangkami, yirri-purami karna every medicine.  Marna. nganayi minjinpa.  Manu kijikiji.  Manu wartarurru.  Ngulalparna wangkaja.  Yirri-purami karna jukurrpa.  Jukurrpawarnu watiya. Nyiya, nyiya kujarlipa purrami?  Kilyirrparlangurla, warlu/- yangka marluku kujalpalu pangurnu parlku.  Yalikarirla kalalu wardarrka watiya pajirninjarla yirrarnu.  Yalumpu puyurrparlu pungu.  Puyurrparlu.  Kala nyanungurla, watiya kala yurturlu karrija.  Kala nyurnuju ngurrju-manu.  Yangka nyurnuju ngurrju- manu.  Yangka yardajangka wirijangka.  Jujungku yungu pakarnu. Yapa.  Purlka-purlka, manu ngarnikirrawarnu.  Ngula karna yirri-purami.  Nyampunya.  Jalangu karna nyina purdangiliwarnu, ngulaju lawa.  Trouble-kurrapinangu.  Kujakarnalu reckon-jarri.  And kamparruwarnupatulpalu nyinaja ngurrju.  Ngurrjulpalu nyinaja. Nyampu kujakarnajana marlangka purlka-jarrija.  Ngulajulku karna nyina.  No nganayilpalu manu, nolu purunjurlu manu everything walypalikirlangu, no lawalpalu nyinaja.  Nyanungurlu, walypalirli kalanganpa warrki-manu.  Kala kalalunganpa yalinya yungu. Nganimpalparnalu yanu nganayikirra Tanami-kirra.  Yanulparnalu. Mijilyparnalu manu -- mijilypa.  Manu watiya nganayi yangka mardalyi (??).  Kurnpu kujaka karri mardalyi.  Yalirrarla. Kalarnalu kurnpu ngarnu.  Yalirrangurlu.  Miyiwangurla. Kalarnalu yanu.  Nganayipinkikirra Granites-kirra.  Yalirrawana, yali kujalparnalu travel-jarrija.  Nuulparnalu make-manu trouble, trouble yalumpu walypalikirra, no, ngaka kalalunganpa yungu walypalirli miyi manu kuyu.  Nyurnu-jarrijarnalu yalirlajuku. Nganayirla Tanamirla yirdingka.  Walilparnalu nyinaja ngurrju. Jarlupatu.  jarlupatu kujalparnalu nyinaja.  Ngulawarnu karnarla nyina ngurrju.  Ngulawarnuju, nyampu karna yirri-purami, kujalparnalu nyinaja, yangka medicine, yalumpurlajukulparnalu manu -- mijilypa, wanngardi, wardarrka, wartarurru -- ngulapatu yangkaju watiyaju maninjaku.  Manu nganayi minjinpa.

Minjinpa yalumpuju, ngamingka kalalu julyurl-yirrarnu, ngurrju, kalalu ngamingka yirrarnu ngapangka.  Ngula karna yirri-purami. Purlka-purlka kujalpalu nyinaja nyurruwiyi -- purlkapurlka. Ngula karnajana yirri-purami.  Kamparruwarnupatu.  Wangkami karna nyampu, yirri-purami karnanyarra -- yapaku manu walypaliki -- kala ngurrjulpalu nyinaja yaliji.  Kamparrulpalu nyinaja ngurrju. Yalumpu kujalpalu /-  Yalumpu kujalpalu yangka nyurnu mardarnu, nyurnu, Karinganta wiyarrpa, nyarrpa-manirlipa?  Ngulawarnuju, yangka yapa yilpa nyinaja ngurrju tirnapardu, yartarnarri. Yartarnarri karnalu ngarrirni, Yartarnarrikirli waja yalumpuju. Ngurrju.  Kalarla jurnta wilypi-manu yalumpu yarda, purturlurla, purturlurla, kakardarla.  Nyiya kuja kakardaju? Jurrupirdi.  Jurrungka karna ngarrirni.  Kala yinya purturluwana karrija yinya nganayi kutuwana kala karrija ngaparrpa.  Yali kalarla jurnta wilypi-manu, ngurrju.  Wali yartarnarrikirlirli wirikirlirli.  Walypalirli ka ngarrirni Doctor, doctor witch. Nganiamparlu karnalu ngarrirni yartarnirri.  Witch dotor kalu ngarrirni walypalirliji.  Witch doctor.  Ngula.  Walypalirli kalu ngarrirni. Nganimparlu karnalu ngarrirni yartarnarri wirikirli. Nyampunya karna wangkami, ngarilki karna yimi, jaru, yirri-purami karna.

Wardarrka yangka yalumpu, ngurrju.  Ngulawarnuju, wanngardi. Ngurrjuyijala.  ngulawarnuju, patutu ngurrju.  Yangka yalumpu nganayilki yaluumpu kujaka parntimi minyiparntiparnti -- watiya wita.  Parntinjarlpa.  Parntinjarlpa, yali kalarnalu parnti- nyangu.  Ngurlujala nyanungu -- ngurlu.  Ngulalparnalu yurrparnu pirlingka.  Kalalu yurrparnu.  Ngulawarnu, pirdijirri kalalu ngarnu yangka nyurnungku yalirli, wali kala ngurrju-jarrijalku yaliwarnurluju.  Ngurlu yangka parntinjarlpa.  Ngula karna yirri- pura.  Yalumpu, panukari, kujakarna ngarrirni, nganayi kijikiji- pinki manu wardarrka, manu patutu.  Patutu ka karrimi karntakurlangu.  Kurdu, wita, pirltirrka, wartardi, nuu kalalu ngarrurnu, yangka yirdikarirli, no ngurrjujuku.  Karinganta wita waja.  Ngamardinyanu yali, nyanungukupalangu, nyanungukupalangu, kalalu ngarrurnu, Karinganta wiyarrpa.  Kalalu ngarrurnu mata. Mata-pajurnu kalalu.  Wiyarrpa kalalu ngarrurnu nganayi karrmulypa.  Karrmulypa.  Karrmulypa kalalu ngarrurnu. Karntakurlangu yangka, watiya yalumpuju kalalu pajurnu nganayi medicine. Nganayi patutu.  yalirli kalalu pirrjirdi-manu.  Kala jinta, parra jinta kala clean-manu.  Yali yangka puyurrparlu warlungku.  Ngula kalalu jintawarlayi yalumpujuku kalalu ngamardinyanurlu, jajanyanurlu kalalu julyurl-kujurnu. Ngamardinyanu yalumpu.  Kaparlinyanurlu kala julyurl-kujurnu. Yangka ngamardinyanu yalumpu, witakupalangu.  Yali yapa karna ngarrirni nganayi karrmulypa.  Yapa karnta.  Kurdu yali, yangka kujalpalu puyurrparlu yirrarnu, manu warlungku kujalpalu yipangku purraja, nganayi kilyirrpajagka yipalkulpalu yangka pirrjirdi- manu, kalalu ngulaju pirrjirdi-jarrijalku yangka yalumpu wita. Ngulawarnuju, kalalurla yungu, kalalu yiti-mardarnu.  Ngayi karna wangka nyampuju -- jaarlparrarlu karna yirri-purami -- jaarlparrarlu.  Wurlkumanu nyurnupuru.  Ngulawarnuju, kalalu ngarrurnu, Yungka wajarla.  Kala yulaja nyanungu wita.  Kurdu. Kalarla yungu nganayi ngapurlu.  Walypali callim nganayi milk. Yapakurlangu ngapurlu.  Ngapurlu waja.  ngayi karna yirri-pura. Yirdi kujalu wajawaja-manu (Wali jintalku karna ngarrirni -- milk.    Yangka yali karrmulypa, karnta, ngulaju kala ngurrjulku wapaja -- warru wapaja yangka medicine yangka yalumpujuku nganayirli puyurrparlu yangka yalumpurlujuku ngurrju- manu.  Warlungku.  Warlu kalalu yarrpurnu.  Puyurrpa. Wanarrijarra kaninjarni kala jaka kampaja.  Kala ngurrju-manu. Ngulawarnuju, nuu wijini-jarrija ngulawarnu kala.  Lawa. Wijiniwangu kala nyinaja ngurrju.  Parlpurulku.  Yalumpuju kala yangka japurnu yangka watiya yalumpurlu nganayi patuturlu.  Manu nganayi wardarrkarlu.  Ngula kala parntija.  Watiya waja.  Ngula.

Ngayi karnanyarra yirri-purami nyurnupatukurlangu kujalpalu karrija.  Nuulpalujana/- ngayi karnajana yirri-purami nyampu, walypalaju(??) kalujana yangka jungarni-mani.  Kala yalumpujulpa nyinaja yapaju maruju lawanya.  Nuulpalujana yapangku/- ngakalpalujana yunparnu kurduju.   Ngayi karna yirri- purami jukurrpawarnu, kurdukurlangu.  Kurdukurlangu ngayi karna yirri-purami.  Ngula ngaka kala come out-jarrija.  Nuu kalalujana rdakangku yapangku wilypi-manu, lawa.  Ngayi nyanungujuku kala yalumpuju kuru wiri-jarrija.  ngakarla, Karingantaw! Yururrijalku waja.  Kalanyanu nyanungurlujuku ngarrurnu. Karinganta yururrijalku.  Ngulawarnuju, ngamardinyanu kala ready-jarrija.  Ngamardinyanu.  Yama kalarla nganturnu -- yunta manu warlu kalarla yirrarnu.  Yi! Wiyarrpa kala jitija -- kurdu. Ngayi karna yirri-pura, ngayi karna wangkami nyampuju.  Ngayi karna yirri-pura.  Story ngayi karna wangka.  Yinma(??) waja karna jaru yirri-pura wiri.  Yakayakalpa karrija marukurlangu. Yapakurlangu.  Nuulpalu/- kujarlangu wangkaja, Karinganta kurdu ka ngunami.  Nuu kujarlangulpalu wangkaja -- lawa.  Ngakalpalu nyangu wirilki.  Yangka yalijiki.  Ngakalparla kaparlinyanu pina- pardija.  Karinganta karntapardu.  Karntapardu nganta. Kaparlinyanurlu yirri-puraja yangka muturnarlu.  Wurlkumanirli. Yangka yalumpu kuja kurdu kurrily-pungu, kuja nguyu-yirrarnu. Nguyu-yirrarnu.  Ngunanja-yirrarnu waja, nguyu-yirrarnuju karna ngarrirni.  Ngunanja-yirrarnu.  Yangka kurdu yali wita.  Ngula karna yirri-purami.

Nyiyakuja watiyaju kalalu pajurnu?  Patuju.  Manu wardarrka. Ngulangku kala purraja, purraja, puraja... kala jakalku kala kampaja, kampaja...  Ngulawarnu, jaka kala kampaja, yalumpurluju watiyarlu kala clean-manu.  Jintawarlayi kala parljurnu. Jintawarlayi.  Nuu kala murrumurrulku nyinaja yali, kurdujangka yangka yalijangka, no lawa.  Lawa.  Ngurrju.  Ngulawarnuju, yangka kurdu kala yalijiki/- parrajarla kala kanjaniyi. Kalalurla warlu kilyirrpa kujurnu.  Kanunjumparra.  Yangka purturluku ngunanjaku wita nyanungu yali nganayi kurdupardu.  No blanket, no yangka blanket-pardu wita kurdukurlangu, lawa.  Warlulpalurla kilyirrpa kujurnu kanunjumparraju.  Ngulangkalpa purlkungka nyinanjinanu.  Purlkungka.  Kala yulaja nyanunguju kurdu, karntapardu.  Ngula kalarla yiti-yungu, nganayi yungu. Jutarnijarra ngayi kalalurla yungu.  Nganayi, ngapurlu.  Kalarla yungu...

(END SIDE ONE)

(SIDE TWO BEGIN)

Yangka kalalu nyangu.  Karinganta nyampulu luurl-yirrarnu. Kalalu karlaja, karlaja...  Karlangurlu kalalu karlaja... Ngulawarnuju, kalalu wilypi-wilypi-manu miyi yangka yali -- miyi nganayi puurdajala karna ngarrirni -- puurda.  Puurda karna ngarrirni miyi.  Ngakurrujala karna ngarrirni -- ngakurru. Ngapawangurla, dry time, yangka lijingka, liwirnjirla, kalalu miyilki nganayi puurda kalalu karlanjarla ngarnu -- ngapawangurlaju.  Yalinyalu walyuru/- walyuru-jarrijalku.  Yangka ngapawangurla, kililiwangurla.  Yangka linjingka marnangkaju, kalalu puurdalku ngarnu karlanjarla.  Yalirlinya kalalunyanu walyuruku-manu.

Ngulaju kala/- yamangkalku yukaja.  Ngulawarnuju, yamangkalkulpalu nyinaja, nyinaja...  Ngulawarnuju kalalu pardijalku.  Ngaka wuraji-wuraji.  Wanta-jiirlpa.  Wanta-jiirlpa. Wantaju kala kaninjarra nyinanjarra-yanu.   Ngayi karna yirri- purami.   Yangka kujalpalu/- kujalpalu wapaja murrawiyi, kujalpalu yangka nyinaja yapa kamparruwarnupatu, ngula ngayi karna yirri-purami kamparruwarnupatu.  Ngulawarnuju, yanulpalu, yanulpalu, yapa.  Ngulawarnuju, nyampunya karnajana yirri-purami, yangka yalumpu yapa, kujalpalu yanu.  Ngayilpalu/-  Karingantaw! Yangka yalumpuyijala.  Kalalu/- kalalujana yangka miyi-miyi- nyangu yapa.  Karinganta yalumpu wartardi ka wapami.  Wartardi. Nuulpalu ngarrurnu yangka, yangka yapangku walypaliwayirli, no yapa way.  Karinganta wartardi yalumpu yali ka nyina -- wiyarrpa.  Wartardi.  Yalumpu, nuu kalalurla waraparnpija karntaku, no lawa.  Lawa.  Kala karrija lawa.  Kurntangka. Kurntangka waja.  Miirlmiirlpa kala karrija -- miirlmiirlpa. Kala wurulypa nyinaja.  Wiyarrpa waja.  Yirri-puranjakuju lawajala.  Ngulangka nowlpalujana kurdukurduju panu-manu kamparruwarnurlu.  Manu kuja jalanguwarnu manu kuja panu-jarrija. Wiyarrpa waja.  Ngayi karna yirri-purami yimi, jaru.  Ngayi karna yirri-purami jaru.  Ngula.  Nyampu, yali kujalpalujana wita-wita yapakarilpa wiri wapaja, yapakarilpa yangka purdangirliwarnulku, nyiya kuja?

Kuyulpa palka-manu.  Manu mangarri.  Miyi nganayi puurda. Miyilpalu pangurnu.  Ngamarnalpalu wilypi-manu.  Kalalu karlaja, karlaja...   Ngulawarnu kalalu wayi-purrurnulku.  Kalalu yujukulku nganturnu.  Yalumpunya karna yirri-purami.  Watiya yangkajuku.  Kalalu pajurnu.  Wardarrka, patutu, wartarurru, wanngardi, minjinpa, kijikiji, manu nganayi parntinjarlpa. Ngulaju ngarninjakurlangu pirdijirri.  Ngurlu.  Pirdijirri kalalu yurrparnu, pirlingka.  Ngurlu yangka parntinjarlpa.  Yalinya. Good medicine kalalu nyanunguju ngarnu.  Kalalujana yangka yurrparnu.  Jarlupaturlu kalalu yurrparnu wurlkumanu -- wurlkumanurlu.  Kujalpalu yalirla nyinaja, ngurrju, karnajana yirri-purami, ngalipanyangupurnu kaparli.  Ngurlungku, miyingkilpalunganpa yungu.  Nganimparlulparnalujana kuyu yungu. (??)  Pantirninjarla.  Kuyulparnalujana ngayi-pungu.  Yurapiti, kujalpalu pungu yurapiti, purdaya, mala, pakuru, nyiyakari- nyiyakari yalumpukula -- kuyu -- janganpa, manu kuyu nganayi kirlilpi.  Manu kuyu nganayi jajirdi.  Yilpa manangkarrarla nyinaja palkawiyi.  Kala lawalkujala.  Jalanguju.  Yanurnalu nganimpa manangkarrakurra.  Manu lawarnalu nyangu warru-nyangu. Yalumpu karna yirri-purami. Palkajuku kalu nyina milpartiri kalu nyina, kururrungu kalu nyina, marlu kalu nyina, palkaju. Pujikati kalu nyina, pujikati nganayi walypalikirlangu pujikati, kala ngaya kalu nyina.  Ngaya.  Ngula.  Lungkarda, mirnirri, jungunypa kalu nyina, wijarla kalu nyina, wijarla.  Walypalirli kalu ngarrirni little mouse.  Nganimparlu karnalu ngarrirni jungunypa.   Ngayi karna yirri-purami manangkarrarla. Milyirtiri, jungunypa.  Ngayi karnajana ngarrirni.  Panu, panu kalu nyina -- panu.  Nyampu karna yirri-pura.  Lungkarda kalu nyina, kuyu nganayi kalu nyina -- pilja.  Pilja kalu nyina. Ngulawarnuju, kuyu nganayi kalu nyina yurapiti, kururrungu, milpartiri kalu nyina, palkajuku.  Kala yali, mala, purdujurru, yarrkamardi, purdaya, 4-palakarili lawa-nyinaja.  Manu janganpa, manu pakuru.  5, 6.  Ngulalu muku yanu.  Kuyu janganpa.  Manu nganayi purdaya, manu mala, manu pakuru.  Ngayi karna yirri- purami.   yangka marda kajikalu rdakurl-mani marda nyampurlu kurdu-kurduwarnurlu.

Yimi nyanungu nyampu Warlpirikirlangu.  Story.  Yimi ngayi karna ngarrirni jaru.  Yirri-purami karna.  Nyampu karna wangka. Yirri-purami karna jaru.  Nyampu, kujalpalu yangka nyinaja -- purlka-purlka.  One Japangardi my brother-in-law  yangka Refrigerator bore -- wiyarrpa -- Japangardipardu yaparlana.  Kala yalirliji karlajarra, karlajarra... Nyurruwarnupatu karnajana yirri-pura -- kala karlajarra... ngulaju yajarriwangu.  Kala jintangkujuku ngarnu.  Kala purraja, warlungkaju, kala purraja, purraja, purraja...  Kala purraja, purraja...  Ngulawarnu kala jintangkujuku kala ngarnu.  Nyanungurluju.  Miyi.  Nganayi. Walypalirli kalu ngarrirni bush potato.  Nganimparlu karnalu ngarrirni yarla.  Manu puurda karnalu ngarrirni, jalangurluju. Puurda.   Lawalpalu nyinaja.  Yangka nyanungu Mirlilpa Bore- rla (??).  Refrigerator Bore.  Yalirli purlkangku Japangardirlilpa ngarnu jintawarlayi mangarri -- yalinya.  Kala ngarnu, ngarnu...  Yajarriwangu kala ngarnu, ngarnu.. Karinganta nyarrpara kuja miyiji?  Karinganta lawa. Jintangkujukurna ngarnu.  Yaparla nganimpakupalangu. Japangardi.  Mirlilpa.  Yirdi Mirlilpa.  Nganayirla Refrigerator Bore-rla kuja kujalu yirrarnu.  Yalirlanya ngayi karna yirri- puami.  Nyiya kuja jamawangurlu kala ngarnu.  Any yangka pirrjirdi kujaka yapakari nyina, yinjawangu, yinjawangu kujaka nyina pirrjirdi, nganyi karna ngarrirni.

Ngulawarnuju, ngarnu kala yalumpurluju yinjawangulu, something. Walypali, yangka kujaka walypalikari yangka kujaka walypalikari nyina -- ngulapiyayijala.  Yangka pirrjirdi.  Kuja miyi yinjawangurlu ngarni jalpingki.  Kalalu ngarnu nyurruwiyi. Ngulapiyayijala kalalu nyinaja yapaju.  Yapa yangka maru -- yapa. Marunyayirni.  Yirri-purami ngayi karna ngula.  Jamawangu waja.

Karinganta-ngalpa yalumpurlu jajarnu kuja ngalipaku.  Kala kuyupardu-ngalpa jajarnu kuja.

Kalalurla jajarnu -- yijardu.  Kuyu waja, marlurlangu.  Kuyu yalumpu marlu.  Yangka rifle-wangurla.  Kalalu luwarnu nganayirli boomerang-rli.  Kalalu luwarnu karlingki.  Ngula, ngayi karna yirri-purami.    Ngulawarnuju, kalalu mirriji rdilyki- luwarnu.  Ngula kalalu pakarnulku.  Jurrurlangu anyway kalalu luwarnu.  Kuyu karna yirri-purami marlu.  Ngulawarnuju, malikirli kalalu yirri-kujurnu.  Maliki nganayi dingo.  Kalalu kanjanu.    Nganimparlu karnalu ngarrirni warnapari.  Maliki.  Yali ngaka kala kuyuju yarlkurnu.  Marlurlangu waja.  Marlurlangu waja kala/- parnkanjarla kala yarlkurnu.  Ngapapuru yakiripuru. Kuluwapuru.  Kala wantijarra, wantijarra...

Yangka watiya, wardarrka, nyiyakari-nyiyakari yalumpukula. Parntinjarlpa.  Patutu, wardarrka, wanngardi.  Kalalu watiyalku pajurnu.  A!  Yalumpurlakulaw!  Watiya yalumpurla kuja-nganpa pajika!  Yapakari kalalu ngarnu nganayi mijilypa.  Kalalunyanu/- wanarrijarra kalalunyanu warurnu ngalyipirli.  Watiya ngalyipi. Manu yangka nganayirli, watiyarlu nganayirli kurarrarlu. Pintingki.  Kalalunyanu warurnu.  Wanarrijarra akalunyanu warurnu, wakujarra.  Ngulawarnu kalalu ngurrjulku yanu. Yalijangka/- yalumpuju ngalyipijiki kalarla kurdu yukaja. Ngalyipi.  Wanarrirlarlangu.  Wanarrijarrarla, wirliyakurra kala murrumurru-jarrija.  Wirliyakurra, wanarrijarrakurra manu purturlukurra.  Kalalunyanu ngalyipirli warurnu, nyanungurlujuku, warlaljarlu.  Ngayi karna yirri-purami.  Ngulawarnuju, watiyalku kala pajurnu.  Wanngardilki.  Ngula kalalu purraja, purraja... A!  Yulyurdurla wiyarrparnangkulu ngunanja-yirrarnu kuja. Yulyurdu waja.  Kalalu warlujukulu yitiwanajarra.  Kulkurrujarra kalalu jarnturnu.  Rdaku-manu kalalurla yapaku yaliki.  Watiya panujarlu kalalu kujurnu -- wardarrka, wanngardi, patutu, good medicine yaliji.  Medicine yapakurlangu.  Wanngardi, wardarrka, wartarurru, nyiyakari-nyiyakari, manu nganayi parntinjarlpa. Ngurlu.  Pirdijirri kalalurla yungu -- yangka nyurnuku, yurrparninjarla.  Ngula kala ngarnu.  Ngarnu, ngarnu, ngarnu... Manu kala yakarra-pardijalku.  Kala yalingirliji.  Karingantaju mukarnilki manu.  Yaliji kala karlija, karlija...  yangka nganayi mukarni.  Ngapapiyayijala yangka ka parnkami -- mukarni. Kujakarlipa karlimi yangka wantangku kujakangalpa kampami yangka jurrurlangu.  Manu karlipa yangka mukarnilki. Pardayirli kangalpa pinyi.  Pardayirli.  Wali mukarnilki ka make-mani.  Ngurrju mukarniji.  Manu kajilpa nyinayarla yangka jaljakurra mukarniwangu, ngulaju kajika lawa-nyinakula.  Yalumpuju yangka medicine-wangurla.  Kajilpa jaljakurra ngunayarla, yalumpu medicine-wangurla, wartarurru, wardarrka, kijikiji, minjinpa, nyiyakari-nyiyakari yalumpu watiyalpalu pajurnu.  Manu nganayi -- wardarrka, manu wanngardi.  Ngulangkalpalu yapa nyurnuju yirrarnu.  Yanulpalu.

Ngulawarnuju, ngurrju-jarrijalku, yangka nyurnuwarnu. Yalumpulpalu jawajikirra-yirrarnu kulkurrujarra -- warlungka. Kala kampajarra, kampajarra...  Kala yururrijalku.  Kala yangka mukarnilki ngawarralku parnkaja.  Yalumpu yangka purturlungurlu, miyalungurlu, langangurlu, jurrungurlu, ngularra ngayi kala karlija.  Ngapapiyayijala kala kampaja.  Yalumpu kalarla kurdu- yukaja yangka yulyurdulku.  Yulyurdu.  Kalarla kurdu-yukaja. Yalirliji kala ngurrju-manurralku.  Karingantarnaju rdarralypalku purda-nyanyi yirlaraju.  Karinganta ngurrju- manuju.  Kalanyanu ngarrurnu.  Marraranjurlu.   Lawa waja, ngurrjulku karna nyina.  Mirnimpiji pirla-yampijalku.  Juju yangka yalumpu, yalumpu juju yangka, yalumpuju kala lurlurl- karlija.  Yangka yalumpukula kala karlinjarla kala ngurrju-manu. Kala jintawarlayi kampaja yalumpuju julyurl-julyurl-kampaja warlungka.  Ngula ngayi karna yirri-purami.  Trouble-wangu ngurrjujala.  Kala mukarniwangu, ngulaju lawa.  Yurnurnurru wiri. Kalalu yapirdi-nyangu (=yapiti-nyangu).  Yapirdi-nyangu kalalu.

Ngulawarnuju, kala everything linji-jarrija.  Kaninjarni yangka, kala pirrjirdi-jarrija.  Yirlararlangu.  Yangka yungkurnupuru kaninjarni.  Ngularlangu, Karinganta, pirrjirdi-jarrijarna. Nuurna kuja mukarni karlija.  Karinganta yurnurnurru karna nguna.  Kala mukarni yalumpu, ngurrju, yangka ngapajangka ngarninjawarnu, ngulawarnuju kala juunyjuuny-kampajalku. Wantangka waja, warlungka waja.  Warlungka yipangka kalalu yirrarnu kulkurrujarra.     Nyampurla, nyampurla kujakarna wangkami, nyampu kujalpalu nyinaja kamparruwarnu ngulajupalunyanu/- wartarurrulpalunyanu pajurnu -- wardarrka, kijikiji, miinypa, miinypalpalu pajurnu -- miinypa, watiya. Ngulawarnuju, minjinpa yangka marnalpalu pajurnu, ngulajulpalu ngamingka julyurl-yirrarnu.  Wali yangka watiya jintakari, yangka minjinpayijala, minjinpa, yirdi.  Marna, watiya, tealeaf- piyayijala kalalu purraja.  Kalalu julyurl-yirrarnu -- tealeaf- piyayijala.  Ngamingka kalalu yirrarnu -- ngamingka.  No billycan, no bucketrlangulpalu mardarnu -- lawa.  Lawalpalu nyinaja bush-rlaju.  Jintalpalu ngami kanjanu.  Manu parraja, yangka kurdu witakurlangu.  Kanjayanulpalu.  Ngula ngayi karna yirri-pura.  Wangkami karna 

Ngulawarnuju, kuyukulkulpalu yanu yangka watipatu, manu yangka yaparranji wiri-wiri, yanulpalu.  Yinyalpalu yangka muturna yanu, yangka purlka-purlkalpalu yanu, manu muturna-muturnalpalu yanu. Karlaja, karlaja... ngamarnajala warraja.  Warraja ngamarna. Rdakungka jintangka kalalu kaninjarra karlaja.  Kalalu pangurnu, pangurnu...  Yalingirli ngamarnalku warla-rarlpurarlpu kalalu tuurl-pungu.  Kalalu yurturlukurra kijirninjayanu.  Kujurnurra, kujurnurra...  Karinganta ngulajukaw!  Nyampuju wiripatulku. Kaninjarraju.  Walya kalalu kujurnurra, kujurnurra...  Miyi waja nganayi yarla.  Yarla kalalu yurturlurla yirrarnu.  Miyi ngayi karna yirri-purami.  Nyampu kujalpalu nyinaja.  Jalangu karlipa nyina miyingka flour-rla .  Nyampu yapa kujakalu lirri-nyinanjayani, ngayi karna yirdi-mani ngajulurlu, yangka, ngayi karna yirdi-mani ruulu-kurra (=roll), pipakurra,  Yangkalpalurla purlkaku kanjarla yungu.  Kuyupardu.  Marlulpalu pungu.  Ngirnti, jaralpalurla yungu.  Jara./  Jaralpalurla yungu, ngirntilpalurla yungu.  Ngula.  Manu nyilimalpalurla yungu. Yangka kujalpa nyinaja purlka, panukupalangu.  Ngulaku kalarla yungu ngirnti, jara, nyilima.  Kalalurla yungu nyilima.  Ngulaju kala ngarnu.  Ngakalku kalalu kantumijangka yirlara kala ngarnu.   Ngayi kalalu yangka luwarnu/-  karlingkijalalpalu luwarnu. Karlingkilpalu luwarnu.  Yali kamparru.  Luwarnulpalu, mirrijilpalu rdilyki-luwarnu.  Kalaw!  Kalalunyanu ?u?u?u (high pitched call) Kalalunyanu yaliji, Nyurru manunpaw!  Kalalu wardinyi-jarrijalku yangkaju panukari.  Panukari yali yangka yilpalu yitiwanakari wapanjinanu.  Ngulakari.  Nyurrunpa luwarnaw!  Nyurru waja yalumpuju kuyu wantija.  Mirriji kalalu rdilyki-luwarnu.  Rifle-wangu, lawajala.  Manu jalangurlu kalu mardarni rifle-lku.  Kamparruwarnurlu ngulaju kalalu luwarnu karlingki.  Karlingkilpalu luwarnu.  

Ngulawarnuju, jarlulpalu/-  Karinganta yalumpukula parntarrinyaw!  Panu kalu/-  Kalalu warru yanu--u.  Yangkajuku. Kalalu luwarnu.  Kala jintakari rdipija, jintakari, jintakari, jintakari...  Ngulawarnu kalalu luwarnu.  Kuyu marlu. Yapakur/langu.  Pulukuwangu lawawiyi.  Yilpa karrija nyampuju kaninjarra manja, manu yali manangkarra karlumparra.  Ngulajulpa pulukuwangu karrija -- lawa.  Lawalpa karrija.  Marlupukalpalu panu nyinaja.  Manu mala.  Manu yarrkamardi, manu purdujurru. .

Ngamarna karna yirri-purami, kujalpalu yali/- kuyu yapangku pinjarla ngarnu.  Ngulawarnuju, manangkarrakurralkulpalu yanu. Yanulpalu.  Ngulawarnujulpalu yalikarikirralkulpalu shift-jarrija yangka manangkarrakurra.  Yanulpalu, Karingantaw!  Kulpamirlipa karlarra!  Karlarralpalu yanu.  Purdangirli karlumpayi, kalalu karlajarra, karlajarra ...  Ngamarnalkulu nyangkayi!  Ngamingka kalalu kanjanurra, ramurr-yirrarnu.  Ngawupatu yangka wiripatu. Purlkapatu.  Kalalujana yirrarnu.  Ngulaju kalalu yirrarnu, purranjarla.  Yurnmilki kala ngunajayi.  Ngula jalangukuyijala ngarninjaku, ngaka kalalu ngarnu yalikari.  Parrakarirla. Wurrajala kalalu ngunajayi.  Kuyukulpalu panukari yanu, marluku, luwarninjaku.  Kalalu yanu, yanu, yanu, yanu.  Aw! Nyampukurlurlupa yani malikikirli.  Yirri-kijirnirlipa kuja kuyu nyampuwarnu panu kujakalu matirni.  Panukari kurlarninyarra, kulkurrujarra panukari, yatijarra panukari, yali yatijarra panuyijala, yangka kurlirra panuyijala, Marlulu nyangka kulkurruwarnu yilpalu kulpajarni.  Ngulawarnu kalalu/- karlingki kalalu rdilyki-luwarnu mirriji.  Manu jurrurlangu kalalu rdilypirr-luwarnu.  Manu purturlu kalalu rdilypirr- luwarnu.  Riflewangu-rla lawangkajala.  No rifle-wangu lawalpalu nyinaja kamparruju.

Ngulawarnuju, watiya yangka, watiya yangka, pajurnu kalalu. Nganayi patutu.  Manu nganayi wardarrka.  Ngulawarnuju kalalu--u, Karaw!  Ngurlupardu kuja yalumpurlajuku pajika!  Nganayi, ngurlu.  Yirdiji nganayi kurlaparnta.  Kulaki waja.  Ngula kalalu pajurnu, pajurnu...  Watiyawarnujala ngayi karna yirdi-mani, kala nganangku yirdi-manu yaliji.  Watiyawarnu, ngayi karna yirri- purami.  Wiyarrpa.  Yalirli yirdi-manu, wiyarrpa ngajukupurdangkajala.  Ngulawarnu, yali watiyawarnu, ngurlu kalalu pajurnu watiyawarnu.  Pajurnurra, pajurnurra...   Kalalu warlungkalku purraja.  Yipangka.  Muyurrurturu-karda.  Kalalu yurrparnu, yurrparnu...  Ngulawarnuju, pirdijirriwangu lawajala. Yirilimipa ngayi kalalu ngarnu.  Watiya nyanunguju ngurrjunyayirni.  Medicine.  Yalirranya kalalu ngarnu. Ngulawarnuju, watiya patutu, kalalu purraja, purraja... Ngulawarnuju kalalu pajurnu, pajurnu...  Patutu yali, ngurrju, medicine-yijala.  Ngurrjunyayirni.  Kalalu ngarnu, ngarnu... Yali kalalujana ngurrju-manu.  Ngurlu yangka yalumpu, nyiyakari- nyiyakari, kujalpalu ngarnu nyurruwiyi, ngulaju ngurrju.  Ngurlu yangka nganayi, yukarrija, manu yurlumpuru, manulpalu. Yalilpalujana pirrjirdi-manu.  Karinganta karna wapami ngurrjulku.  Ngurrjulku waja karna yani.

Ngulawarnu kala yanu---u.  Yanu, yanu...  Kala yanu, yanu... Kala jakati-yirrarnu ngapangka.  A! Nyampuwarnujukurna yani kuja. Kala wangkaja.  Kala purda-nyangu langangku, nyanungurlu. Karinganta karna wirlinyi yani.  Kalajana ngarrurnu.  Yuwayi. Warlpa ngurrjupuru.  Yanta!.  Yi!  Kurlardajarra, kurlardajarra. kala yanu, yanu...  Jalanguwarnu kalarna marlu nyangu. Karinganta ka yalumpurlakula ngunaw!  Kukurnarla yura-kanyi!

Ngulawarnu, kala yanu, yanu... kutulku, kutulku...  Yuwa! Nyangurlarlu kuja pantikarla, nyangurlarlu, nyangurlarlu? Nyangurlarlu,...   Kala murrunyuntunyuntu-jarrija.  Yali kala murrunyununyunu-kulpaja.  Ngula kalarla wurnturu-jarrija warntarlakariji.  Wirliyakari yinya wurnturulku, kala kujurnurra. Ay!  Kala palkjuku panturnu.  Purturlurlangurna ngaka rdinyirl- mirnimirni panturnu yungkurnuju.   Kuyu waja marlu. Rdiwarapuru.  Rdiwarapurujala.  No nyiyarlangulpa ngunanjayanu, no, ngaka marlu, yali palkaju.  Yalilpa pungu.  Panturnulpa. Lawalpa yamakurra rarrarni-kangu.  Kunalparla manu.  Tarltilki. Kuyu nganayi tarlti.    Ngula kala wilypi-manu, manu... Watiya kalarla rdipin-yirrarnulku.  Nyiyarlu kuja kalalu rdipin- yirrarnu yalumpuju?  Yangka rdipinpa.  Yalumpu tarlti yangka kuja manu.  Yimangikijaku.   kalaka yukamikijaku, yangka yali rdipinparla.  Ngula kalalu muku rdiin-rdiin-panturnuyi.  Ngulaju, nyurdi-maninjarla kala kangu.  Kangu, ....  ngapakurra yangkakurra kala kangu.  Karinganta kuyukurlu.  Kuyukurlu yangka rdipijarni kuja yali ngalapipuraji.  Kalalu wardinyi-jarrija -- panukari.  Kalalu/-  ngulawarnuju kalarla/- miyi kalarla yungu. Kuyu yangka yalumpu kala yapakarirli purraja.  Jintakarirli. Purraja, purraja...  Kala pulyku manu -- kurlardaku.  Ngulawarnu kala ngirnti pajurnu.  Wiriyajarra.  Ngulawarnuju, wirliyajarra, ngirntilpalu purraja -- jintawarlayi. Wirliyarlangu kijirninjawangurlu.  Ngarnulpalu.  Kuyuja.  Kuyuwarnurla lawangka.  Kalalu puluku panulkujala karlipa mardarninjayani nyampurlaju.  Pulukuwangurlalpalu ngarnu, lawangka.  Yi--i! Kampaja, kampaja....

Watiya yangkaju kalalu mardarnu, ngurlu yangka yali.  Nganayi parntinjarlpa.  Pirdijirrilpalurla yurrparninjarla yungu. Panukarirlilpalu/- rdilyki-rdilyki-pajurnulpa.  Rdilykikari, rdilykikari, rdilykikari...  Ngarnulpalu panungkujukulpalurla marlangka.  Pirdijirri witawangu nganayi parntinjarlpa ngurlu yupujurla.  Wirijarlunyalpa yurrparninjarla purraja. Tampalkulu ngurrju-manu -- tampapiya.  Ngula. Pirdijirriji yapakurlanguju.  Yirdiji pirdijirri.  Yapakurlangu.   Purraja, purraja...  Yawu!  ngulajuku! Yi--i!  Wanarri, kantumi, kalalujana kuyu muku pirri-yungu kuyu parduju.  Yangka yilpalu ngarnu yapangku.  Ngarnu, ngarnu...  Manu ngurlupardu. Mapirrilkilpalu yawu!  ngulajukaw!

Play-jarrijalpalu puljangka.  Yangka kujakalu play-jarri. Yapapatulpalu play-jarrija youngpalakagukangu.  Panujarlu.  manu kurdu-kurdu ngayi wita-wita marliyarra-marliyarra.  Purraja, purraja...  Puljangkalpalu play-jarrija.

(END OF SIDE 2) <-ml.237>tape-184.wlp 


Nyampu watiya ngalyipi.  Nyampu kuja warurnu watiya.  Nyampu waja.  Yali warurnu.  Kalanyanu murrumurru warurnu wanarri. Yangka nyampu junmajangka, junmajangkawangu.  Nyapu kalalunyanu wanarri pajurnu.  Ngula.  Kalalu murrumurru-jarrija pulyku. Kaninjarni.   Nyampu kalalunyanu warurnu nyampurlu.

Ngulajangkaju, karlaji jintakarilki.  Purturlu kalalu murrumurru- jarrija.  Purturlu.  Ngulawarnu, Kari karna nyurnu nguna wiri. Kalanyanu ngarrurnu.

Yangka wurrkali.  Manu nganayi kijikiji.  Kalalunyanu nyampu rub- manu.  Manu mirni.  Kujakarla ngunaja watiji yulyurrpurla. Warlungka.  Warlungka yulyurdurla.

Nyampu manjawangurla kujaka karrimi manangkarrarla. Manangkarrarla.  Ngalyipi ka karrimi -- yirdi ngalyipi, nyampurla, ngayi ka karrimi panu.  Jintawangu.  Ngayi ka jintawangu karrimi kujarla yalarni.  Yatijarra, kurlirra, karlarra.  Manu kakarrara.  Nyampu ngalyipi.  Ngulawarnuju, yalumpu watingka kala tuurl-pungu, kala pakarnu pirlingki. Pirlirri-pirlirrikarda.  Pirlirri-pirlirri kala nyampurlajuku larra-pinjarla kalajana warurnu.  Wanarri.  Nyampurla. Ngulawarnuju, kirrmintilki kala kangu.  Belt-wangurla. Nyampuwarnujala kala manu yangka, marnkurrpa kalajana yirrarnu. Marnkurrpa -- kujapatu.  ngalyipipatu.  Yirdi ngalyipi. Panungkulpalu nyampuju mardarnu.  Panungku.  Nuu jintangku. Kurduwarnurlulpa manu.  And wurlkumaniki yangka kujalpa nyinaja wurlkumanu.  Pensioner .  Pensioner ngayi, walypalikirlangujala.  Kala muturnanyayirni.  Muturna.  Yalirli kalalu ngurrju-manu -- ngalyipirli.  Ngalyipirli kalalu ngurrju- manu.  Murrumurrukurlangu, kurdukurlangu.  Nyanungu nyampu. Kalalu use-manu.  Belt-wangurla lawangka.  Ngulawarnuju, kala nyampu linji-jarrija, kala muku tuurl-yanu larralku.  Kala tuurl- yanulku.  Nyampuju ngalyipi.  Kala rdilyki-yanu.  Kala linji too much nyurruwarnu.  Nyurruwarnu waja.  Ngulawarnuju, jintakarilki kala pajurnu.  Yapa wirrijiwarnu marda kalarla yungu marnilpa. Wirriji.  Ngarrkinti. (??)  Yirdi ngarrkinti.  Kurdukurlangu. Ngulalku kala nyampurla yirrarnu.  Kirrmintirla.

Ngulawarnuju, kalalujana nyampu warirri-yirrarnu (??), yangka wantinjakujaku.  Kalaka wanti kurdu yalumpu.  Kirrmintirli kala kangu.  Kirrmintirli.  Kirrminti nyampuju.  Ngarrkintinya purdurru.  Warirninjarla kalalu, kujarlu kalalu warirninjarla warurnu.  Waluwarnupiya.  Warurnu, warurnu... warrukurdukurdu. Pirrjirdinyayirni.  Pirrjirdi.  Ngula.  Kurdukurlanguju karnangku yirri-pura.  Ngurrju.

Nyampu karna yirri-pura (waninja karna kiri wangka) nyampu karna yirri-purami, mijilypa yalumpu, kala puyu-pungu, puyu-pungu, puyu- pungu.  Nyiyarla kuja?  Pirlingka.  Pirlingka ngalikirrirla. Ngulangka kala puyu-pungu.  Kala yulpu-manu.  Ngulawarnuju, kalarla ngapalku wunjurnu.  Nyiya kuja yalumpuju?  Yapulyuju kala ngurrju-manu yapulyu-karda.  Kalalunyanu wijini maparnu.  Wijini. Kalalunyanu maparnu.  Yangka pinti.  Manu pulyku.  Yangka yali kaninjarra.  Jirrama, nyampujulpapala nyinaja jirrama.  Mijilypa, nganayikirlangu, yangka watiyarla kujaka nyina yinarrki. Ngulalku kalalu yirrarnu.  Yinarrki.  Kala jinta-manulku kalapala.  Nyampuwarnu watiyawarnu wurrkaliwarnu, manu yinarrkiwarnu.  Wita.  Nyampuju kala mupulku wuurnpa-jarrija. Yangkaju yalumpujuku kala wuurnpari-jarrinjayanu mulkulparni- jarrinja-yanu.

Ngulawarnuju, pakarli kalarla belt kankarlumparra parnta-yirrarnu yimangikijaku.  Yimangikijaku.  Yalirli kalalurla parnta-yirrarnu wanarriki (??).  Wijiniki.  Medicine nyampu ngurrju.  Kala wuurnpa-manu.  Wuurnpa-manu kala.  Ngulawarnuju, wita.  Yangka yinarrkikirlangu.  Wita.  kalalu nyampurla wijinirla yirrarnu -- puyu-pinjarla.  Jirrama, jirrama.  Mijilypa, yinarrkikirlangu. Kuna kalalurla puyu-pungu.  Kuna kalalu puyu-pungu.

Nyampu pirliyi.  Pirliyi nyampu watiya.  Pinti kalalu rdurruly- parrurnu nyampu pinti.  Pinti.  Ngulawarnuju, kala pinjayanu. Yangka nganayipiya -- walypalirli kujakalalu plait-manu nganayi yangka marlu pintiwarnu, manu pulukuwarnu.  Headstrap-piya. Ngula kalalu pinjayanu, pinjayanu...  Ngulawarnu kala pirrjirdi ngurrju-manu, wali kalalunyanu warurnu, mirni.  Mirni kalalu yangka nyampu ngurlju kala murrumurru-jarrija, ngula kalalunyanu warurnu.  Kalalunyanu warurnu.  Nyampurla.  manu wanarrijarra nyampujarra.  Karingantarna nyurnu wanarrijarra.  Ngula kalanyanu warurnu.  Ngulawarnuju, yalumpu kala kuurl-mardarnu, yangka kala nyampu yarlkurnu jujungku; jujungku kala yirily- pungu, yirlara yangka nyampu kaninjarra -- yungkurnurla yarlaturu (??)  yungkurnurla kanunjumparra, ngulaju kalanyanu kuurl- warurnu. (??)  Kalanyanu kuurl-warurnu.  Ngalyipirli nyampurlu nganayirli pirliyirli.  Nganayirli pirliyirli pintingki. Panjalpa yalumpu nyanungu yirdi.  Panjalpa.  Panjalpa.  Nyampu pirliyiwarnu kalalu manu, wirijarlu, kalalu ngurrju-manu, kalalunyanu warurnu, nyampu, nyampu kalalunyanu/- wanarrijarra kalalunyanu warurnu.  Luku kalalunyanu nyampu mirrijirlangu warurnu.  Nyampu kalalunyanu mirriji warurnu, manu purturlu nyampu kalanyanu warurnu watingki.  Watingki nyampu purturlu. Ngula kalanyanu/-  Karingantarna ngurrjulku yani.  Kalanyanu ngarrurnu.  Nyampujarra wanarrijarra no kala murrumurru- jarrijalku, ngurrjulku kala yanu.  Kankarlu.  Nyampurlu pintingki kujalpanyanu warurnu.  Pirliyi nyampu, karrimi ka nyampurla walyangka.  Ngayi ka karri Nyirrpingka, nyampurla.  Mangarakarla, ngayi kalu karri panu.  Kuja yalarni.  Nyampurla yatujumparra too.  Manu karlarrakari kalu karrimi.  Pirliyi nyampuju.  Pirliyi yirdi.  Pintilki nyampu kalalu panturnu.  Karlangurlu kalalu manu wirijarlu.  Kujakanjayi.  Wirijarlu. Kujakanjayi wirijarlu. Wiri.  Ngulajangka kalalunyanu warurnu yaliji lukukurra wirliyakurra.  Manu nyampu.



Nyampu ka karri wapurnungku.  Wapurnungku karna yirri-pura. Mijilypa.  yangka yalipiyayijala.  Kalalu maninjarla yirrarnu.  Ngapalku kalalurla wunjurnu.  Ngulawarnuju, yangka wijinirlangu, kalalunyanu maparnu, nyampurluju.  Wapurnungkujangkarlu. Ngulawarnuju kala Wuurnpa-jarrijalku -- yangka wijini yalumpu. Ngulawarnuju, yangka yurnurnurru wiri, kalanyanu maparnulku. Mirrijirlangu, manu wakujarra.  Wakujarra nyampujarra.  Kala nyampujarra, Karirna murrumurru-jarri kuja wakujarrarlangu. Manu mirriji.  Ngulawarnuju kala puyu-pungulku, yangka ngapalku kalarla kankara-wunjurnu.  Nyiya kuja?  Yalumpuju yapulyukarda. Kala yangka, ngapa-jarrijalku yalumpuju mijilypa. ngulajangkarlulunyanu maparnu yalirliji.  Ngurrju.  Yapakurlangu. Nyampujulpa karija mijilypa.  And mijilypa nyampu, wapurnungku, manangkarrarla jingijingi karija nyampurla.  Manu yatijarra, kurlirra, karlarra, kakarrara.  Wapurnungku ka karri, wurrkali, wapurnungku.  Kujarla ngayi ka karri.  Wurnturunyayirni. Warrukurdukurdu nyampurla, ngayi karna yirri-purami mijilypa. Jirramajala watiyajarra jirrama.  Mijilypakurluju.  Wapurnungku, wurrkali.

Nyampu marna.  Jijiminyiminyi.  Ngulangku kalalunyanu maparnu jintawarlayi.  Ngapangka kalalu julyurl-yirrarnu ngamingka. Yirdiji nganayijala jijiminyiminyi.  Ngula.  Yirri-purami karna. Good medicine again yapakurlangu, kujalpalu mardarnu, purlka- purlkarlu, kamparruwarnurlu.  Nyampunya karnanyarra yirri-pura. Ngayi karna ngarrirni story yapakurlangu.  Yapakurlanguju nyampuju jaru karna yirri-pura.  Jujuminyiminyi, ngulaju medicine.  maparninjakurlangu.  Purturlu, jurru, wakujarra, mirrijijarra, jaka, purturlu.  ngulajuku.  Nyampu jijiminyiminyi good medicine, nganayipiyayijala yangka nyampu kujanyanu yirrarnu wapirrarlu, Jangalarlu.  Marrapinti-marrapinti.  Nyampu marrapinti muru-pungu.  Nyanungu marna nganayi jujuminyiminyi. Nyampu jujuminyiminyi, yirdi jujuminyiminyi, ngulaju kuntulparlu kala pakarnu jintawarlayi, kala yangka walpalpa(??)-jarrija jurrulku kala kurrulu-kurrulu-ngarnu.(??)  Ngulakurlangu nyampu jujuminyiminyi.  Nyurlami ka.  Nyampuju.  Kalalu parnti-nyangu, ngulawarnuju kalalu ngurrju-jarrijalku.  Karingantarna ngurrju- jarrinjayani mirniji.  Kalanyanu ngarrurnu.  Kuntulpajangka. Jujungku ngayi kala pakarnu yangka kunturlparlu.

Nyampuju karna ngarrirni.  Nyampu wanngardi, watiya wirijarlu. Warlungku kalalu wakirdi yarrpurnu yangka wakirdi.  Jinjirla. Ngula kalalu yawirr-pungu.  Rdaku kalalu pangurnu -- ngurnuku wiriki.  Nyampu watiya.  Ngulawarnu, kalalu wardu-yirrarnu nyanungurla.  Yangka wakirdi yalumpu, kalarla parntija. Nyurnuku, yurnurnurruku.  Nyurnuku wiriki.  Wanngardi yirdi karna nyampuju ngarrirni.  ngulangka kala ngunaja.  Yulyurdurla. Warlungka.  Kala mukarnilki kala karlija.  Mukarni.  Pardayirli kala yangka nyurnu pungu.  Yalumpu kalalu jutu-manu walyangkulku. Purturlu.  Manu jaka.  Ngula kalalu jutu-manu.  Yalumpuju medicine ngurrjunyayirni.  Wanngardiji.  Yaliji kalajana/- jintakumarrarni kalalu yajily-pungu.  Yangka nyurnu yalumpu. Yalumpu mukarnirliji kala kangu -- mukarnirli kala kangu.  Yaliji kala karninjarla miinja-jarrija.  Pinilpi-jarrija kala yalijiki. Miinja-jarrija, pinilpi-jarrija.  Jirrama, yimijarra karna wangka jirrama, Warlpirikirlangu.  Karna ngarrirni.

Nyampu karna yirri-pura wajarnpi pinti.  Wajarnpi watiya. Yartura kalalu manu -- yartura.  Pinti kalalu panturnu, panturnu...  Kalalu ngamikirra yirrarnu -- julyurlpakurra ngapakurra.  Kalalu yirrarnu, yirrarnu...  Yaliji kala/- Yalyupiya-jarrijalku.  Yalyupiya kala karlija.  yangka yalumpu muku karlija kala.  Ngapangkujuku kala yalumpu nganayi-manu, mirnja-manu(??).  Yalumpuju watiya pinti.

Ngulawarnuju, kalanyanu maparnulku.  Kalanyanu purturlu, mulyu, jurru kalanyanu maparnu.  Warrukurdukurdu.  Wakujarra, wanarrijarra.  Wirliiyapinki.  Ngulangku kala ngurrju-manu. Medicine ngurrju-nyayirni.  Yilpa (??) kalalu mardarnu. Ngapangka kalau julyurl-yirrarnu.  Yartura nganayi pinti. Wajarnpi.  Karna yirri-purami.



Yalumpu kijikiji.  Nyurnungkuju kalalunyanu maparnu.  Miyalu. Purturlu.  Nganayipiyarlangu milk-piya.  Milk-piyayijala nyanunguju watiya ka karlimi.  Wali yaliji kalalu ngamikirra yirrarnu.  Kala karlijayi.  Ngulawarnuju, mirrijijarra, miyalu, ngarnturlurru, kalalu maparnu.  Kijikiji ngurrju.  Manjarn- manjarnpa.  Nyanunguju.  Nganayipiyijala milk-piya.  Ngulapiya. ngayilki karna ngarrirni/-  walypalikirlangujala yirdiji milki. Kala ngayi karna yirdi-mani jintakariji -- yapa nyampurlajukurna wajawaja-manu yirdi Ngapurlu.

Miinypa.  Kalalunyanu yarrpurnu -- nyurnungku, wiringki. Ngulajangka kalalu ngurrju-jarrija.  Yalumpu miinypa, ngurrjunyayirni.  Medicine.  Kala kankara-parntija. Nyanungukuju, yulyurdu.  Ngulawarnuju, yarturalku kala pajurnu. Kala ngarnu.  Ngulawarnuju ngurrju.  Kala ngurrju-jarrijalku. Karinganta karna ngurrjulku wapami, miirntawangu.

Nyampu wardarrka, watiya.  Wardarrka, watiya.  Milyi kalalurla pangurnu nyurnuku yapaku.  Ngulawarnuju, kalalu warluwiyi yarrpurnu -- kaninjarniji.  Ngulawarnu kaninjarni, yalumpu wardarrka kalalu /-  parrkalpa yirrarnu, warlungkajuku. Ngulawarnuju, yapa kalalu wardu-yirrarnu yalirlayijala.  Warlu yalumpu, kalaka yapa yangka kampami,  parrkaju yurturlunyayirni. Panunyayirni kalalu yuurnpa yirrarnu -- yuurnpa, panu.  ngulangka kalalu wardu-karrunjunu.  Kalaka kampami yapa yali, nyurnu. Ngulawarnuju, karntakurlangu, watikirlangu nyurnukurlangu ngula yalumpuju wardarrka.  Karrimi ka.  Punkunyayirni yaliji ka parnti.  Wardarrkaju.  Nganayipiya, wardarrka nyanungu yika parnti.  Ngula.  Karna yirri-purami.  Nyampuju ngurrju.  Ngurrju. Ngarninjakurlanguwangu, lawa. Nganayimipa, nyurnukurlangu.  Ngayi kalalu yirrarnu, yangka, mukarni kala muku-kampaja yapa yali. Ngulawarnuju kala karlijalku.  Kala karlija.  Nganayi mukarni. Ngulawarnuju, kalanyanu rdarralypalku purda-nyangu ngurrjulku. Ngulawarnuju, Karinganta karna ngurrjulku muku yurirrimi. Yalijiki kuja watiyarlu ngurrju-manu.  Nganayirli, parrkangku. Watiyarlu, wardarrkarlu.  Ngurrju.  Ngurrjulku karnaju purda- nyanyi.

     Nyampu tarlti.  Kuyu.  Walilpalu yanurnu yangka panujarlu, yankirri.  Yanurnulpalu.  Ngapalkulpalu ngarnu.  Yangka warlkalpakurlu.  Ngulajulpalu jintawarlayi warru patapata- karrija.  Panujukulpalu muku mata-jarrija.  Warru patapatu- karrijalpalu panujuku.  Yankgajulpalu drunk-jarrija, yangka yapa kujakalu drunk-jarri -- nganayijangka, flagon-jangka, ngulapiyayijala.  Warrulpa wantinjarra yanu.  Wali ngurrju. Yalumpuju karna yirri-purami yangka yalumpu, kuyu nganayi yankirri, wiri-wiri.  Wanyaparnta.  Yankirri, wanyaparnta karna ngarrirni jirrama, yirdijarra.  Ngulaju kalalu ngapa ngarninjarla muku wantija yalumpujuku kalalu drunk-jarrijalku.  Kalalu kuja-jarrijalku yurnku-yurnku-jarrija jurrurlangu.  Ngulawarnuju kalalu wantijarralku.  Manu wantijarra yitingkakari.  Manu wantijarra yalikari.  Yalikari kala wantijarra, yalikari manu yalikari, manu yalikari, yalikari.  Ngurrju.  Warlkalpa yapakurlangu, jarlupatukurlangu.  lpalu yirrarnu.  Ngapangka julyurlparla.  Kuyu yilpalu yitaki-manu.  Karinganta wirliyaw! Panu!  Yulpu-manulpalu.  Pirlingka.  Puyu-pungulpalu. Yukurijikilpalu puyu-pungu.  Yulpu-manulpalu.

Ngulawarnuju, ngapangkalkulpalu yirrarnu kankarlarninginti julyurlparla.  Yulpulku.  Nyampunyarnarla yinyi yimiji ngurrjuju.

Mawulyarri, nyampu, yirri-pura karna, nganayipiya milk-piya, karlimi ka.  Kalarnalu puyu-pinjarla julyurl-yirrarnu. Ngapakurra.  Warlungkapuka kalalu yirrarnu yulyurdurla.  ngula kala karlija ngapakurra.  Ngulawarnuju, kalalunyanu ngulangkujuku maparnu.  Ngayi jintawarlayi.  Wanarri, purturlu, miyalu, wakujarra, jurru kalanyanu warurnu.  Maparnu.  Maparnu kalanyanu. Ngulawarnuju kala ngurrju-jarrijalku.  Mawulyarra-mawulyarri yangka yalumpu.  Marna wita.  Kalaka karlimi milk-piya.  Ngula karna yirri-purami.  Nyampu kalalu wurlkumanu-wurlkumanurlu use- manu.  Kajilpa yangka nyurnu ngunayarla wiri, ngulaju nnyanungurlu kalalunyanu pirrjirdi-manu.  Napangardipardu yangka nyampu.  Wiyarrpa.  Napangardipardu kujaka nyina.  Yirdi nganayi Wirlinjiya.  Ngulangku ka tarnngaju purrami marna nyanunguju. Kalakanyanu ngurrju-mani, nyurnuwangu ka nyina ngurrjulku jalangu.

Nyampu watiya, parntimi ka.  Ngurrjunyayirni.  Nganayipiyayijala yangka minyiparntiparnti-piyayijala.  Ngurrju.  Ngula kalalunyanu/- julyurl-yirrarnu kalalu ngapangka.  Manu kalalunyanu mulyungka yirrarnu.  Ngulangkalku kalalu parnti- nyangu.  Kalalunyanu wanarrijarra maparnu -- purturlu, wakujarra, manu yangka wijini.  Wijinirlangu wita.  Nyampurlujuku kalalunyanu/- ngurrjulku kalalu mulkulpa-jarrija(??).  Yangkaju wijini yangka yalumpu wantikiwarnu.  Mulkulpa-jarrinjayanurnu, kala palinjarni-yanu.  Palinjarni yanu yangka pinti yalumpu. Ngurrju.  You know this one, Japaljarri, wipimi kajana everywhere, everywhere.  Kala miyi ka nyina nyampuju nganayi marlukurlangu.  Wurlkumanu-wurlkumanurlu, kalalunyanu wunjurnu langangka.  Langangka kalalunyanu wunjurnu.  Nyampu karna ngarrirni seed, kaninjarni, kulkurru.  Seed.  Kalalunyanu kujarlu /- kala travel-jarrija cool-pala.  Half ngapa like water. Ngulapiya.  Yuparti.  Yupartiparti(??).

Wirliyapinki.  Ngulawarnuju, jarangkulpa maparnu kankarlumparraju.  Kala ngulawarnuju kala ngurrju-jarrija. Maparninjarla.  Medicine-piyayijala walypalikirlangu kujaka nguna.  Strong one.  ngula karnanyarra yirri-purami.  Nyampu watiya yangka kujalpa yirrarnu.  Kujalpalu pajurnu, purlka- purlkarlu, nyurruwiyi.  Nyintanyinta, kijikiji, yangka watiya yalumpu mawulyarri-mawulyarri, ngulapiya, manu minjinpa, ngula kalalu use-manu, kalalu mardarnu yijardunyayirnirli.  Ngulaju yapakurlangu, not kulkurruwarnurlu karnalu nyampurlu know-mani lawa, only purlka-purlkarlulpalu know-manu kamparruwarnurlu, kujalpalu nyinaja.  Nyampuju karnalu walypalikirlanguju use-mani. Jalangurlu.  Medicone.  Kala yangka kujalpalu nyinaja yali, kamparru, ngulajulpalu nyanungunyangu mardarnu -- medicone yangka kujalpalu parnti-nyangu.  Parnti-nyangulpalu  ngurrju. Ngulawarnujulpalunyanu warlulku yarrpurnu --  purturlupurdanjilpa ngunanja-yampija (??).  Warlungku yangka yulyurdurla.  Jarra pinjarlalpa yarrpurnu kaninjarni.  Yapangkulpa kujurnu watiyalku. Watiya.  Ngulawarnuju, parntijalparla purturlurla. Mukarnilkilparla muku karlija.  Ngulawarnujulpa lawa /- ngurrjulkulpanyanu, Karinganta ngurrjulkurna jarrija. Ngarrurnulpanyanu yangka yapa panukurra.

Wirlinyi, kala yanu.  Ngulawarnuju, kuyu kala pungu.  Kuyu nganayi yurapiti.  Manu wakulyarri.  Ngurrjulku kala yanu. Ngulawarnu kala kulpaja ngurrakurra.  Kala purraja, purraja. Kuyu.  Yangkaju kuja yangka yali ngurrju-jarrija.  Yangkajuku. Karinganta yalumpuju watiyakurlangu, kujakalu karri.  Wanngardi, wardarrka, miinypa, kijikiji.  Manu nyampu nganayi mawulyarri- mawulyarri.  Nyampu watiya, wita.  Yalipaturlunya kalalunyanu maparnu.  Manu kalalu ngunaja, watiya kalalu yarrpurnu -- parrka.

Ngulawarnuju, kalanyanu feel-manu, kalanyanu purda-nyangu, Karingantarna ngurrjulku.  Rdarralypa-jarrijarna yirlara.  Manu wanarrijarra. manu purturlu yardajangka.  Yilpanyanu manngu- nyangu.

Ngulawarnuju, Wirlinyilki karna yani.  Mirnimpi ngurrju.  Kala yanu.  Kala pirlingka warrkarnu.  Janyungu kala pajurnu jurnpurnpu.  Kala pajurnu, pajurnu...  jurnpurnpu.  Jurnpurnpu kala kangu.  Kala warurnu, warurnu...  Nyiyarlu kuja kalalu warurnu?  Nganayi wirrijirli, purdurrurlu.  ngulangka kalajana turnukari, turnukari... kapurdukari, kapurdukari kalalujana warurnu.  janyungu jurnpurnpu.  Kalalu pinarni kangu.  Ngula. Kalalu happy-jarrija ngularraku everythingki.  Kalalu ngarnu. Yangka yamangkarlu.

Ngulawarnuju, yangka puyurrpa, watikirlangu, wanngardi kalalu pajurnu.  Watiya.  Wanngardi.  Yangka pirliwana ka karrimi. Yalumpu kalalu puyurrpalku yarrpurnu.  Jirramajarra yirdijarra: puyurrpa, yulyurdu.  Ngulajangka kalalu yarrpurnu.  Kala watiya jintawarnujukujala.  No more nganayi panuku watiyaju. Ngayilpa/- wakirdi kala kawurru-pungu.  Pajurnu, pajurnu... Ngulawarnuju kala warlungkalku yirrarnu.  Kala jurrupirdinypalku kala kaninjarrakari kampaja.  Wurrajala, kala walyangku jutu-manu yitiwanajarra.  Kala kulkurrujarra yulyurdu rduyu-karrija. Yulyurdu kala pardija kulkurru-jarrija.  Kala purraja, purraja... Ngula mukarni kala ngulawarnuju.  Ngurrjulku -- mirnikiji. Walypalirli kalu ngarrirni headache, yapa/- Warlpirirli karnalu ngarrirni, rapa-jarri karna jurru.  Murrumurru-jarri karna jurru.  Kuja kalalu wangkaja.   Jungarni, no warntarla yaninjaku.  Kuntulpa.  Yalumpu yangka kujarna kuntul-pungu jalangurlu.  Miirnta kalalu ngarrurnu wiri.  Ngulajangka rdukurduku.






Nyurruwiyi, nganimparla Yurntumurla, yururrijalparla kurdu, ngulalpa yanu yarlukurukurra.  Wurlkumanuwatirlilpalu help-manu. Ngulalpa kurduju nguyu-yirrarnu.  Jilimirla.  Ngunajalpa, karrmulypa-jarrijalpa, kurdulpalu walyangku-manu, ngatinyanu. Warlulpa/- yapakurlangu.  Yapa kangu(??).  Ngulajulpalu yirrarnu warlungku pantirninjarla, milyingka.  Kankarlarralpalu yarrpurnu nganayi warlu mingkirri.  Jankajalpa malikikijakuju.

Ngulajangkaju, yanulpa ngatinyanu, manu kapirdinyanu, pajirninjaku patutuku.  Warluku.  Manjaku, ngarlkirdiki. Jintakarirlilpa jurnku pangurnu -- ngatinyanukujulparla. Ngulajangkaju, jurnkulpa pirilyi-jarrija, ngulalpalu yirrarnu jurnkukuju -- manja, ngarlkirdi, patutu, marntarla.  Ngulalpa ngatinyanu jurnkungku kampaja.  Mirntangalilpa kampanjayanu. Warrardalpa kampaja.  ngakalpa wuraji-wuraji yakarra-pardija jurnkujangkaju.  Ngurrakurra jurrkukurraju.

Ngulajangkaju, pirrjirdikardajulpa yipangku purraja.  Ngatinyanu, kurdulpa purraja.  Warlulpa yurruru-kujurnu.  Wurlkumanu- wurlkumanurlu manu ngatinyanurlulpa jinta-mardarnu.

Ngulajangkaju, japakujarrakulpa(??) kampaja jurnkungkaju -- ngatinyanuju.  Marntarla, patutu, ngarlkirdi, manja. Ngulangkalpa yarda purraja jurnkungkaju.  Japakujarraku. Kampajalku.  Kaninjarrakarilpa kampaja  ngarnturlurru. Lampunuju.  Waru-manulpa yulyurdurlu.  Ngulajangkaju, parlparukarda, ngatinyanu, kurdulkupala jintangka kampaja. Jurnkungkaju.  Pirrjirdi-manulpa.  Kurdulkulparla ngulajangkaju purraja jurnkungkaju, patuturla.  Manu nganayirla marntarlarla. marntarlakulalpalu pajurnu parrka.  Ngulangkulpalujna wanjingka purraja, jurnkungkaju, pirrjirdikarda.  Kurdulkulpalu purraja jalpi-kari, jurnkungkaju.  Ngatinyanulpa kampaja pirrjirdikarda. Ngarnturlurru-purdanjilpa lampurnu-purdanji kampaja.  Pulapi- manulpa lampunu.

Ngulajangkaju, panukarilpalu wirlinyi yanu.  Kangurnulpalurla mangarri.  Ngulajangkaju, jintalku yarda kampaja, manulpa yarda purraja last one-lki.  Jintakumarrarnilkilpa kampaja, jurnkungkaju.  Ngamarlangu.  Ngatinyanu manu wita kurdu. Parrapatukulpa kampaja ngatinyanuju; jirramakulkulpalu kurdu julyurl-kujurnu nganayirla jurnkungka.  Pirrjirdikarda. Yapakurlangu, ngulalpa karrija nyurruwarnupatuku.  Ngulajulpalu jurnkungka mardarnu.  Kampajalpalu.  Kurduwarnuju.  Patuturla, patutulpalujana pajurnu jurnkuju.  Marntarla, manja, ngarlkirdi. Ngulajangkaju, ngulangkajukulpalu jurnkungkaju kampaja pirrjirdikarda.  Lampunujulpalujana kunjururluju purraja. Ngulajala wita-witalkuju.  Witalkuju.  Wiri-karrikarri ngulalpa ngurrinyinpa/- little bit ngurrinyinpa nganta kalalpajana purraja.  Self(??)-lki.  Jurnkungkaju.  Purrajalpalujana marntarlarla, patuturla, ngulajarrarla.  Kampaja pirrjirdikarda. Nyurnukujukaju wita-wita miirntakujaku.  Kalapala pirrjirdi nyinaja ngatinyanu manu wita kurdu.

Ngulajangkaju, kala lawalku ngurrjulkulpa nyinaja.  Pirrjirdilki ngatinyanu manu kurdu.  Ngulajangkaju, watilpa yanu wilinyi kalinyanu.  Wirlinyilpa yanu.  Kuyulpa pantirninjayanu. Ngulalparla ngatinyanukuju wangkaja. Kalinyanukujulparla kuyu yilyaja.  Yilyajalparla jilimikirra karrmulypakuju.

Ngulajangkaju yangkalku yanu.  Wirlinyi.  Ngatinyanurlulpa mangarri/- kajutari manu yawakiyi maninjarla kangurnu wirlinyijangkarlu.

Ngulajangkaju, kalinyanulparla jinta yanu kurduwangu. Mangarrikirlilparla palka-jarrija -- kalinyanukuju. Mangarrikirli.  Watikilkilparla palka-jarrija mangarrikirli. Kalinyanu mardukujaju.  Mardukujarlulparla mangarri yungu, ngatikilparla kuyu yungu.  Jarnkulpalanyanu palka-jarrija kurduwanguwiyi marlaja.  Lawa.  Ngakakarirlaju(??).

Parrapardukarirla, ngulajulparla/- kurdukurlulkulparla yanu. Palka-jarrijalparla.  Walilpalangu jajinyanuju ngayirni nyinaja wapirdi-wapirdi.  Parrajarlalpa yirrarnu.  Ngulalpa jajinyanurlu parrajakurra pikirrirli raarr-jurrurnu.  Palka-jarrijalparla. Mangarrikirli manu kuyukurluyijala.

Ngulajangkajulpalu jintangkalku mardarnu kurduju witaju, wirilki. Kirntangipatukulparla ngurrangka yarlukururla karrija.  Kirntangi jintawarnu yanu yupukarrakurra.  Mardarnupala kurdu.  Wiri- manupala.  Pirrjirdi-manupala.  Wiri-manupala, wapanjamarda- manupala.  Ngula miirntarlu pakarnu, wita, ngulalpa ngatinyanu manupala jajinyanu worry-jarrijapalarla.  Nyiyarlirla waja yinyi nyampuku kurduku, miirntaku?  Kala ngatinyanujana yanu, japurnulpajana wurlkumanu-wurlkumanu.  Kurdu nyampu, miirntarlu pakarnu.  Nyiyarliparla yinyi?  Wali wurlkumanu-wurlkumanurluju manngi-nyangu.  Medicine, bush-wardingki.  Ngulajangka, Yanirlipa waja yungurnangkulu pina-yinyi medicine, bush- wardingki.  Yanulu wirlinyiji kurdukurlu witakurlu.  Kangulu. Nganayi miirntakurlangu.  Ngulakalujana kuntul-karrimi, ngulajulpalu pajurnu jijiminyiminyi.  Ngulaka jijiminyiminyi ngulaka purnturr-karrimi.  Ngulalpalu /- pajirninjarlalpalujana mulyungka parnti-yirrarnu miirntakuju.  Kankaralpajana purnturr- karrija.  Kala parrajarlalpalurla yirrarnu kurduku.  Purnturr- karrijalparla jujuminyiminyi.

Ngulajangkaju, japarakarilkilpalu yanu wirlinyi, ngulajulpalu pajurnu marna karrinyarra.  Ngulalpalu  ngamingka kalyungka julyurl-yirrarnu.  Ngulalpalu ngarnu, medicine-piyayijala. Karrinyarra.  Ngulangkulpalu ngarnu.  Ngurrju-manulpa.

Ngulajangkajulpalu yanurnu wirlinyilki, ngarlkirdikilpalu yanu piajirninjaku.  Pajurnulpalu ngarlkirdi, kangurnulpalu ngurrakurra.  Purranjarlalpalu ngarnu.  Miirntaku, ngulalpalu jurru round/run-jarrija miirntajangka, ngulajulpalujana maparnu ngarlkirdiirli.  Ngamingkalpalujana yirrarnu wita-witarlaju. Manulpalu yarda yanu.  Yanulpalu---u.  Yurapitikirrarlangulpalu yanu.  Wita-witalpalujana karlanjarla manu.  Manulpalu wita-wita purraja rabbit.  Walilpalujana nganingka(??) maparnu wita- witalku.  Wita-witalpalujana ngamingka nganayirli, yurapitirli witangku ngukunyparlu.  Parnti-parnti-karrijalpa medicine- piyayijala, vicks-piya.  Kalajana parnti-yirrarnu ngaminparla.  Manu parrajarla.  Nyanungu, yurapiti yangka wita- wita ngukunypa, ngulaka purnturr-karrimi, ngulangkalpalujana yirrarnu ngaminparlaju.  Ngarlkirdilpalujana yirrarnu. Maparnulpalunyanu.

Medicine jintakariji, rubbing medicine-piya nganayi/- jaralpalujana yirrarnu.  Jarangkulpalujana maparnu. Wardapirli. Nyurnuju.  Maparnulpalujana jarangku.  Wardapirli.  Kurdu-kurdu. Manu wiri-wirirlangu ngulalpalu wantija.  Ngulajulpalu ngarnu miirntarluju.  Ngarlkirdilpalu ngarnu, karrinyarralpalu ngarnu, yungulpalu pangurnurla, ngamingka kalyungka julyurl-yirrarnu. Medicine-piyayijala -- karrinyarraju.   Ngantalpalu ngarnu nyurruwiyiji.  Manu ngarlkirdi.  Ngulangku yangka /- manngu- nyanyi nyurruwarnupatu nyampu bush medicine manu nyampu walypalirlangu.  Ngula kalunganpa japirni.  jalanguwarnupatuju ngula karnalu walypaikirlangulku ngarni, ngulajangka yapakurlangu.  Bush-wardingki.  Ngula kalarnalu ngarni karrinyarra, medicine-ji.  Ngarlkirdirli kalalunyanu ngarninjayanu, kalanyanu yirrarnu ngaminparlu.  Rubbing medicine- piya ngulaju wardapi jara.  Manu nganayi emu -- jara.  Ngulangku kalarnalunyanu maparnu.  Rubbing medicine-piyarluju.  Bush medicine-rli.  Wijinikirlangu, ngulaju mijilypapinki. Mijilyparlu kalalunyanu maparnu.  Kurdu-kurdu manu wiri-wiri. Manu nganayi wijii ngulakalujana yirrarni nganayi mijilypa, jiyiki yangka kuna wita-wita ngula kalu ngajarni jiyikirli, ngula kalu puyu-pinyi, ngulangku kalujana maparni wijini, minji (mangy) kalujana maparni, mijilyparlu, jiyikirli kunangku.  Ngula kalu nyinami, minji, wali kalu yani wiri-wiri/- yurlkumanu- yurlkumanu kalujana ngarrirni, pajirninjaku nganayiki wanngardiki.  Puyu-pinyi kalu.  Kalakajana waji-mani ngapangku, wijinikirlanguju.  Manu kalujana wardapirli yalyungku maparni wijini.  Yirrarni kalujana.  Wijinirlaju.  Ngulangku kalujana palu-pinyi.  Mijilyparlu, jiyiki kunangku, manu wardapirli yalyungku.  Mulyujangka ngula kalu pakarni.  Ngulakalujana yirrarnu, wijinirla palu-pinyi.

Mijilyparlu kalalujana palu-pungu, jiyikirli kunangku, wardapirli yalyungku -- wijini manu minji (=mange).  Kalujana maparni nganayirli mijilyparlu manu jiyikirli.

Ngulajangkaju kalalu papija -- warlupiya nyinaya.  Rubbing medicine-piyarluyijala kalalujana jarangku maparnu wardapirli manu nganayirli nyunjunparlu.  Kangarroo-rlu jarangku, manu emu-rlu, jarangku.

Ngulajangka kalalu nyinaja.  Ngulajangkaju, nyiyarla kalalu nyinaja, pirrjirdi-jarrija kalalu.  Kalalu mangarriki yanu nganayiki puurdaku.  Puurda kalalu karlanja-parnkaja. Ngarlajiyi, mangarriji.  Yirrakurru, kalalu karlanja-parnkaja. Yuparli kalalu pajurnu -- maninja-parnkaja.  Kalalujana purranjarla yungu.  Kalalu ngulangka nyinajalku.  Yuparli kalalu ngarni. Mangarrikari kalalu ngarnu nganayi -- langa  ngulaka karrungka karrinjayani.  Nyarrpurta (=yajukurlu) kalalu ngarnu. Ngulangku kalalunyanu pirrjirdi-manu.  Ngulajangkaju, kalalu yanu wirlinyi, kalalu wapaja.  Kuyu kalalu ngarnu kangaroo, emu, turkey kalalu ngarnu, yinarlingi, wardapi, perentie kalalu ngarnu.  Yurapiti kalalu ngarnu.

Ngulajangka kalalu nyinaja -- ngurrju, nyurnuwangu, pantirninjawangu.

Pama kalalu ngarnu -- cool drink-piya.  Ngula kalalu yanu nganayi yunkaranyiki.  Karlaja, karlaja.  Yunkaranyi kalalu karlanjarla ngarnu.  Kalalujana kangu yunkaranyi.  Kalalujana yungu family- ki.  Manu kalalu yanu watiji, kalalu pakarnu nganayi sugerbag. Ngalypuru.  Yapakurlanguju.  Kalalujana kanjarla yungu. Sugarbag, yunkaranyi, yurltuku(u)npa.  Tipa, Yarrmi(r)lpi.  Ngula pamaju kalalu ngarnu.  Sweet one.  Kalalu ngarnu.  Kala jaya- jarrija yapangka panungka manu kurdu-kurdurla.

Ngulajangkaju, miyilki, mangarrikari, miyikari/-  kalalu yanu. Ngula kalalu yanu nganayiki maninjaku -- marnikijiki, yakajirriki, yipirntiriki, rdarrunkaku.  Kalalu pajirninja- parnkaja.  Kalalu ngarnu.  Jaya-jarrija kala.  Mangarriji, fruit-ju.  Fruit ngula karlipa ngarrirni nganayi apple  ngulapiyayijala kalalu ngarnu.  Yawakiyi, marnikiji, kalalu ngarnu.  Maninja-parnkaja kalalu wirlinyirlilki.  Pajirninja- parnkaja.   Kalalurla yaarl-yirrarnu ngarlkirdi, marnikiji manu nganayi yawalyurru.  Manu kalalu ngarnu yarrmirlpi.  Sweet one- jala ngula karlipa jalangurlu ngarni walypalikirlanguju. Ngulapiyayijala kalalu nyurruwiyiji ngarnu.  Manu jalangu-jalangu ngula karnlu yani wirlinyi mangarriki.  Bush-rla ngulaju karnalu ngarni.  Yawalyurru, marnikiji, yarrmirlpi, ngulajangkaju, ngipiripiyaju -- ngipiri yangka emu-kurlangu, kalalu ngarnu ngipiripinkiyijala.  Jintakurlangu emu-kurlangu.  Ngipiriji. Ngulajangkaju, kalalu yanu wati wirlinyi, ngula kalalu sugerbag ngalypuru pakarnu.  Kalalujana kanjarla yungu, ngularrarlu kalarnalujana pirrjirdi-manu.  Pirrjirdi-manunganpa yapaju, nyampurla.  Nyurruwiyiji, kamparruwiyiji.  Still yuwarlirlangu manu walypalirlangu.  Yuju-manu kalarnalu yapakurlangu mangarri, sugerbag, manu medicine, bush-wardingki.  Puyu-pinjarla karnalujana yinyi, purranjarla.  Karnalujana purrami medicine- rli, bush-wardingkirli.  Bush-wardingki medicine-ji, karriyarra, munyuparntiparnti, wanngardi purranjakurlangu, nganayi mijilypa palu-pinja-kurlangu wijinikirlangu manu minji(<mangy)kirlangu, jiyiki kuna, puyu-pinjarla, nganayi wardapi yalyu mulyujangka. Ngulangku.  Ngularrapaturlu kalalujana palu-pungu wijiniji. Nganayirli mijilyparlu, jiyikirli kunangku, wardapirli yalyungku mulyujangkarlu.  Jalangu-pakarnurlu kalalujana maparnu. Yalipaturlu kalalujana palu-pungu.  Karrinyarra, medicine. Kalalu ngamingka kalyungka julyurl-yirrarnu.  Jalangu-jalangu ngulajuku karna use-mani.  Nyampu karnanyarra yimi-ngarrirni, bush medicine, yapakurlangu, manu jurnku, gulalpa yapangku/- help-manulpalunganpa.  Ngulalparnalujana pirrjirdi-karda purraja jurnkungka, ngatinyanu karrmulypa kampaja jurnkungka pirrjirdikarda, lampunulparnalujana fullup waru-manu, kunjururlu. Manu kurdu-kurdulpalu kunjururla jurnkungka kampaja.  Ngulajangka kurdu-kurdu, pirrjirdilki ka wapami.  Nyiyakantikantijangka. Bush-jangka.  Mangarrijangka.  Nyampuju karnanyarra ngarrirni, medicine yangka karnanyarra yimi-ngarrirni, bush-wardingkiji, manu jurnkungku ngulangkalpalujana help-manu karrmulypa. Jalangu-jalanguju kalu kurdu-kurduju born-jarrimi walypalirla hospital-rla.  Ngulajuku karna yimi-ngarrirni.

(End of Jillys account)




Nyampu watiya jirrpirinypa.  Nyampu.  Yirri-pura karnanyarra, nyurnu-nyurnurlulpalu parnti-nyangu.  Warlu kalalurla rduyu- yirrarnu, good medicine kala/-  nyanungu-nyangu medicine walypalikirlangujala.  Kala ngayi kalalu parnti-nyangu.  Nyampu karna yirri-purami.  Yapakurlangu story ngayi karna yirri-pura -- nyurnupatukurlangu.

Marntarla yalumpu.  Ngula kalalu ngapawangurlaju pintilki pinti- parrurnu.  Pinti nganayi panjarlpa.  Yapakurlangu panjarlpa. Ngula karna yirri-purami.    Ngapawangurlakula yangka dry, linjingka, liwirrjirla ngarnu.  Ngulawarnu kala kangu, ngarninjayanu,  ngarninjayanu, ... kala yanu, yanu, ... Yamangka kala ngunaja.  Walya kala pangurnu yalumpu nganayi narri.  Ngula kala pangurnu, ... ngulangka kala walyka-jarrija.  NGaka kala wuraji-wuraji yakarra-pardinjarla yanu.  Wanta kala yukanjayanu, ngulangka kala yanu walykangkalku.  Karri, karri, karri... karrkaja kala, karrkaja kala... yanurra, yanurra...  Warlu kalanyanu yungkurnurra.  Karinganta kanra nyampuju nguna kulkurru-kulkurru.  Ngapawanguwana.  Kalalunyanu kujarlu ngarrurnu, warlungkuju.  Yangka manjalpa/-  marntarlakurlurlu, panjarlpakurlurlu.  Panjarlpa yirdi pintiji.  Panjarlpa.  Ngula karnanyarra ngayi ngarrirni.  Nganimparlu toolparnalu ngarnu. Kalalu-nganpa yangka yungu.  Yangka wurnturukurra  Kalarnalu yarnkajarni, pinti kalarnalu manu yangkaju ngarringka kulkurru -- panjarlpa marntarla.  Ngulangku kalarnalunyanu walyiri- maninjayanu yangka lirra.   Lirra,  Ngalipanyangujala Warlpirikirlangu lirraju.  Manu panjarlpa.  Marntarla manu yirdi. Ngayi karnanyarra yirri-purami.  Nyampu kala yanu, yanu...

Ngulawarnuju, watiyalku/- kala yangka nyurnu-jarrija kala, wali watiyalku kala pajurnu -- nganayi jirrpirinypa.  Ngulawarnu kalanyanu yirrarnu.  Yangka kalanyanu yirrarnu, warlu kala parnti-nyangu, yarrpirninjarla.  Warlu.  Yapakurlangujala. Kalalu yarrpurnu, yarrpurnu,...  Kala ngunaja-wantija.  Jurruju kala yinyalku yangka warlukurrayijala miji-yirrarnu kalalu. Miji-yirrarnu kala.  Kala warlungkulku yalumpu laarr-ngajurnurra jurru.  Yangka nyampu nganayi ngalya.  Nyiya kuja ngalyaju? Ngukunypa.  Jurruwana yalumpu.  Kala yalijangka kalajana ngurrju- manu.  Karinganta karnaju ngurrjulku purda-nyanyaw!  Kala yarnkajarralku.  Yanu kala kuyukulku.  Pinjaku.  Yanu, yanu.... Nyampunya watiya jirrama karna yirri-pura -- jirrpirinypa, marntarla.  Ngulanya karna yirri-purami.  Yangka panjarlpakurlu. Manu yarnantikirli.  Ngularranya.

Ngulawarnuju, yangka patutu, kurdukurlangu, kalalunyanu yalirli purraja.  Clothes-wangurlawiyi, manu naked.  Naked ngayi kalalu wapaja.  Kalalu/- kurdulparla born-jarrija.  Wita yalumpu.  Born- jarrija ngayi walypalikirlanguyijala.  Kala palka-jarrija kurdunya.  Wita pirltirrka.  Ngulawarnuju kalalu patutulku pajurnu.  Kalalujana purraja.  Nuu kalalu wangkaja, lawa, yakayaka.  Wati yalumpu, kuyu-pungu ngayi kala pungu.  Kala manngu-nyangujala.  Nyanungurlujala kala kangu langajarrarlu. Kala manngi-nyangu.  Ngulawarnuju, kalanyanu nyanungurlujuku karnta ngarrurnu, Kari nganta karna yani kuja.  Ngunayarra kuja jintalku.  Jintalku waja ngunayarra!  Kalakarna yani. Wurlkumanukurra kala yanu.  Kala yanu, yanu...  Kurdu kala palka- jarrija.  KUrdu pirltirrka.  Wita. Mardukuja,  karntapardu wita. Karntapardu.

Ngulajangka karnanyarra ngarrirni -- lawa, yapakurlangu lawa. Ngulawarnuju, patutulkulpalu pajurnu.  Nyiya kuja?  Yali kala jintaku-marrarni yalumpuju yulyurdurlu kampaja.  Wijiniwangu lawalku waja.  Parlprulku.  Ngulawarnuju, patutu, ngurrjunyayirni karna yirri-purami.  Manjarn-manjarnpa.  Kala kajilpalu ngurrju- mantarla patuturlangu, kala marda kajika yalumpu ngurrjulku marda nyanyi.  Wardinyi-jarri kajikanyanu something ngurrju marda mirriji.  Ngurrju marda.  Kuja ngayi karna wangkami.  Karnanyarra yirri-pura.  Yalumpu, yangka yalumpu, nganayi patutu yangka yalumpu, karnanyarra yirri-pura.  Ngurrju-nyayirnilpalu yangkaju manngu-nyangu.  Wurlkumanu-wurlkumanu yangka nyurruwarnupaturlu yali kujalpalu/-  kalalujana like purraja.

Wali pirilyi-jangka yalumpujangka, wali yulpinyilpa (??) nyinaja. Yangka yalumpu puyurr/-  nuulparla yapaku swear-jarrija.  Ngurrjulpa nyinaja.  Nuulparla jajinyanuku swear-jarrija.  Nuulparla ngamardinyanukuju swear-jarrija -- lawa. Ngurrjunyayirnilpalu nyinaja.  Yalumpu ngayi karna yirri-pura story, story-ji ngayi karna, jarujala.  Jarujala ngayi karna yirri-purami, yapakurlangu.  Yalumpuju story walypalikirlangujala.  Kala nyampu jaru karnanyarra yirri-pura 

Ngulawarnuju, yangka yalumpu, nyiyakari-nyiyakari yangka nganayi, marnarlangu yangka/-  wati kala nyurnu-jarrija, wali watiyalku kalalu yangka pajurnu.  Wardarrkarlangu.  Wardarrka watiya. Ngula, wali kalalu yulyurdurlu purraja.  Watiya yangka wakirdi kalalu kawurru-pungu.  Pajurnu, pajurnu...  Ngulawarnuju kalalu rdakulku pangurnu.

Yaliji jintakariji.  Yulyurdukurlanguyijala yangka jintakari karna ngarrirni, karnanyarra yirri-purami, yangka wanngardipatu kalu nguna.  Wardarrka, wardarrkaju yalumpu kari-jarrija.  Ngayi karnajana yirri-purami.  Karna ngayi yangka walypali/- yulyurdurlu purraja.  Warlungku yulyurdurlu.  Kala wankaru- jarrija -- nyurnu.  Nyurnulpalu wankaru-jarrija.  Ngulangkaju.

Kala yangka, nganayi, watiya, yinarrki, kuna.  Nganimparlu karnalu ngarrirni yinarrki, walypalirli kalu ngarrirni caterpillar.  Ngula.  Kalalunyanu winjinirla wita yirrarnu. Yangka wanarrirla.  Yangka junmangku kalalunyanu pajurnuwiyi -- ngamirnipukarlu.  Wuu ngamirnipukarlu, jajipukarlu, kalalunyanu pajurnu.  Kurdu yangka kujarla yalumpu jurnta lawa-nyinaja. Kujarla kurdu lawa-nyinaja.  Ngayi karnanyarra yirri-pura, nyampuju ngayi nyurnupatukurlangu, yapakurlangu kujalpalu kamparruwarnupatu nyinaja.

Kurdu yangka yali, nuulpalurla blanket kujurnu.  Warlungkalpalu yipangka yirrarnu.  Parrajarla.  Ngulalpa yangkaju ngunanjinanu purlkungka.  Yipa kalalurla warlu kujurnu.  Warlu yangka ngayi not warlu yangka -- walykakarrikarri.  Ngula kalalurla yirrarnu purturlukuju.  Yalirlaju kala ngunanjinanu kurduju.  Wali yulanjawangulku kala ngunanjinanu yaliji.  Yalumpujuku kalarla yungu milki.

 FILENAME<-ml.237>tape-428.wlp





Nyampurrarlulpalu manu.  Ngamingkalkulpalu rdakurl-rdakurl- yirrarnu.  Ngarnulkulpalu.  Nyinajarla.  Nyinanjarlalpalu ngarnu. Parrajarla, ngamingkalpalu yirrarnu.  Walyangkalku kalu nyina -- yuparlijangka, ngulajangka -- ngarninjarla.  Ngarnilki kalu walyangkalku.  Ngarnangurlu kujaka karri.

Manulkulpalu.  Nyinamilki kalu walyangkalku.  Ngarni kalu. Walyangkalku.  Ngami yalumpupaturlarlu.  Watiya yalipatu, kujakalu karri.  Kujarnajana yirrarnu, ngapiri wiripatu.  Karrimi kalu.  Ngapa yalumpu kujakalu ngapa ngarni -- jintakari -- marluri wita.  Ngarnulpalu.  Yinjirimardi, Yinjirimardi -- ngapalpalu ngarnu.  Mangarrilkilpalu ngulajangkarlu ngarnu. Yuparli. Yijardu karnangku ngarrirni Nangala -- jukurrpawarnu. Ngarninjarla, yanurralu Vaughan Springs-kirralku -- kutukurra. Kujaka kardiya nyina.  Ngulakurralkulu yukajarra yaninjarla. Yijardu karnangku ngarrirni.

Japangardi, Napanangka, Napangardili yukaja.

Yijardu karnangku ngarrirni.  Jukurrpawarnu.

3-palalu yukaja.  Jukurrpalu yukaja.  Yaninjarla.  Vaughan Springs-rla.    Yukajalu yaninjarla, kutujukulu yukaja.  Yuparlijangka ngulajangkaju, ngarninjarla.  Ngarninjarlalu yukaja.  Yaninjarla ngurrangkalku kaninjarra.  Yukajalkulu yaninjarla.  Yuparli yalumpu, wamulu kujaka karri.  Manulpalu warru.  Manu ngulajangka, nyinajalkulpalu.  Ngarnulpalu.  Nyinanjarla.  Yanurralkulu ngurakurra, yaninjarlalkulu yukaja.  Yijardu.  True karna yirrarni yalumpuju.  Wamulurlalkulu yukaja, nyanungunyangurla kaninjarra.

Ngulajuku.





Nyampu, witi.  Yirrarnulpalu yangka, kujakalu yangka, jukurrpa kujakankulu yirrarnu tarnnga, Japaljarrirli, Napaljarrirli and Nungarrayirli.  Yirrarnulpa ngurrju-maninjarla.  Yaliji wantangka.  Kujakalu yangka wirnti.  You know, Young men time. Kurdijirla.  Nyampulpa yirrarnu yalirli, purlkapardurlu.  Yalirli walili kuja nyinanyarni.  Yirrarnulpa.  Warirninjarla.  Kujarlu -- string-rli.  Tayirtirli.  Ngalyipirli.  Bush-one-rlu-wiyi. Wantangka.  Alright.  Jukurrpawarnu kujakalunyanu kijirni. Kujakalu nyampurra yirrarnu.  Wali witi.  Kujaku.  Yanjilypiri. Pirli wirijarlu.  Wirijarlu.  Wirntija---a, wirntijalu, nyampurlaju wirntijalu---u, yukajalu kaninjarra.  Kaninjarralu yukaja.  (Nyampu kujakarnalu jukurrpa yirrarni, kujakalu -- ngaju kurdungurlu-jala, manu kirda, Napaljarri Sheila.)  Wirntijalu, wirntijalu.  Yukajalu.  Nyampuju wali.  Star nyampu.  Yanjilypiri nyampu kujaka nyinanjayani.  Nyampu.  Nganimpa, ngayijala kurdungurlu karnalurla yangkaku nyina.  Nyampurra, Nangala, karnalurla nyina kurdungurluju.  Napurrurla.  Kuja.  Nyampukuju. Nampijinpa.  Kurdungurlu, nyampukuju.  Nyampujangkaju, yukaja kaninjarra.  Tarnngalu yukaja nyangunyangurla ngurrangka.  Home- rla.  Alright.  Same one-li pina wilypi-pardija.  Ngurrangka nyanungunyangurlayijala.  Kutuyijala.  Nyampu kujakarnalu yirrarni.  Yukaja, wilypi-pardijalu.  Yukaja-again-li jukurrpaju. Ngula karnlu yirrarni nyampu jukurrpa.  Nyampuju.  Star yangka kujaka pardimirni.  Kujaka nyinanjayani.  Star.  Yanilypiri. Manu yangka yapa kujakalu wirntimi, wirntimi kujaka. Karntarlangu yangka kujakalu wirnti.  Karnta, jukurrpa nyampurlaju.

Ngulajuku. 




Yali ngulalparla pirrkanji-manu, Jurntungkarlu yirdingkarlu Jurntungkarlu, (...) Yupajarra yilpa tardirr-kujurnu, yungkurnulpajana pangkarlangurlu pakarninjarla ngarnu.  Yali kanpa nyanyi yunkaranyi kujalparla pirrkanji manu?  Yilpapalarla rdujujarrarlu.  Ngulalpapala pirrkanji-maninjarla ngarnu, ngulapururlulpajana pangkarlangurlu pakarnu.  Ngarnulpajana kuyu. Ngarnulpajana.

Yungkurnu kanpa nyanyi yalumpujarra kuja tardirr-kujurnu wurnturujarra?  Ngulangka.  Yalingirli minkingirli yali. Yalingirli minki-ngirlilpajana ngarnu.  Pirnkingirliji. Jitijarnilpa, pakarnulpajana.  Pakarnulpajana.  Ngulangka kankulu nyanyi kalkurni-purda ngulalpa jiti-jitija.  Ngula.

Ngulangkulpajana pakarninjarla ngarnu.  Jurntungkarlujala. Jurntungkarlu.  Really jukurrpanyayirni, really karna ngarrirni. Yijardunyayirni.  Yalumpuju.  Dear one jukurrpa nyanungu. Kijirninja-parnkajalpa.  Kijirninja-parnkajalpa.  Ngarnulpajana, pakarninjarla, tardirr-pakarninjarlalpajana ngarnu kuyu, kuyu. Kuyulpajana yapa ngarnu.  Yupa ngarnu.  Yuwayi.  Cruel-rlulpa ngarnu.

Ngulangkalpa yunkaranyi pirrkanji-manu.  Pakarnu---u, ngarnu---u, yukaja pangkarlanguju pirdakurlu.  Ngarnulpa, yukaja Tampurlurlalku.  Yukajalku.  Yukaja ngulajangkaju ngarninjarla ngarninjarla yungu.

Ngulajukurna wangkaja. 




Kujalpanyanurla warlu yungkurnu, jarnangkalpanyanurla karrija, ngiji-yirrarninjarla, walilpapalanyanu riwariwa-jarra jarnku- nyangu.  Nganayirla, Kunajarrayirla manu nyampungurlu nganayingirli -- yatijarrangurlu.  Jarnkupalanyanu nyangu riwariwajarra, warlu yaliji yungkurnulpanyanurla -- kuyuku, yumpulkanjiki.  Ngulajulpa yumpulkanji nyanjarla juturra- pinjayanu.  Wirimipalpa pakarnu.  Wirrijikirralpa yirrarnu, parrajakurralpa yirrarnu.  Wirrijikirra-manulpa pulalikirlirli parrajarlakurlurluju.  Ngulalpa kangu.

Purranjarlalpa ngarnu.  Kuyu jarnangkarlu.  Manulpa.  Yalilpalu nyangu Kunajarrayikirra riwariwa.  Nyanungurlulparla nyangurniyijala jimarrinyanuku.  Karinganta palkangkajuku kalu yingkirni waja.  Ngayirla jinta nyangka yarlpurru-puraji waja. Yuwayi.  Palkangkujuku kalu yingkirni.   Wankaru purranjarla ngarnu, ngarnu, ngarnu.  Wali mata-jarrijalku.  Oldman- jarrijalku.  Wali ngunanjakarrarlulpanyanurla yungkurnu kujapurdakarirli manu kujapurdakarirli.  Mata-jarrijalku oldman-lki.  Jungkurl-karrinjakarrarlulkulpanyanurla yungkurnu -- ngunanjakarrarlu.

Ngulajangkaju, wankarurlu ngarnu, ngarnu kuyulkulpanyanurla yungkurnu.  Wali pirri-manulku.  Pirrirljilki wirijarlu pirri- manu.  Mirni pirri-manu.  Yinya kankarlarra.  Yuwayi, mata- jarrijalku.  Old man-jarrijalku, youngpala-rlu-wiyilpanyanurla yungkurnu.  Wali yalumpurlajuku finish-jarrijalku.  Kuja- jarrijalku.  Yuwayi, oldman-lki.  Pirri-maninjarla. Nyangurlajinta, yalingirli Kunajarrayingirli jimarrinyanurluju. Wali lawalkurlajinta nyangu.  Karinganta lawalku waja.  Lawa- nyinajalku.  Nyurrulpalu wankarurluju yungkurnu.  Nyurru waja. Lawa-jarrija.

Wali finish-jarrijalku now.  Yali oldman-lki.  Purlkalku. Ngulajuku.  Mata-jarrija. 

Nyampu karna start-mani nyampungurlu Warlukurlangungulu. (...) Long way round.  Wurnturu.  Jilangka kalkurni.  Long way round. Nganayikirra, Wayililinypakurra.  (...)  Mikanji.  Yarlukarri. Nyampu wirlinyi-wirlinyi.  Yankirrikirli.

Nyampu wali, nyampu, ngulaju Pardikirlangu.  Pardikirlangu nyampuju.  Warnipiyirla karlarra.  Warnipiyirla kurlarninginti. Ngula puwurli, yangka puwurli ngulalpalu pungu nyampuju. Pakarnulpalu.  Ngurrangurlu nyampungurlu.   Big camp there. Ngurra kjana karri.  Nganayi.  Wilyarnkarni.  Ngalipaku, Nganala. Ngalipanyangu.  Kirdanyanu.  Father.  big home.  Biggest the home -- this one. Nyampujulpa wapaja, nyampu jintaju, manu Yarlukarri.  Manu Warlukurlangu.  This one Warlukurlangu too -- that side one.  Kanyartu.  Karlarnipirdinypa.  Warlukurlangu nyampu.  Wirijarlu.  Nyurru. 

Nyampu kujarnalu yirrarnu nganimparlu kuruwarri, Molly-paturlu, Uni-paturlu, jukurrpa nyampu kuruwarrirnalu yirrarnu.  Ngapa nyampu nganayiwana yananyampa Warlurawana.  Kakarrumpayingirli Warlurawana yananyarni.  Warlura nyampu kulkurrujarra yananyarni Wakurlpuwana.  Yananyarra karlarra.  Nganayirla, Warrangkurrparla wujurnurra.  Warrangkurrpajangka yananyarra nganayiwana Ngarnkangarnkawana yananyarra.  Ngulajangka Yirntiljirriwana yananyarra.  Ngapaju kulkurrujarrakirli.  Tarnngajuku yananyarra. Nganayikirra Pirlkipirlkilirla yululuku-luwarnurla, yululuku- luwarnurla lightning.  Manngirrirli.  Yapakurlangu nganayi, manngirri, walypalikirlangu lightning.  Ngarrirni karnalu. Nganayirla Pirlkipirlkilirla luwarnu yululuku-luwarnurla. Ngulajangka yananyarra Kurntiyiwarnuwana jingijingi-juku Kurntiyiwarnuwana yananyarra.  Nyampuju Kurntiyiwarnuwana yananyarra.

Ngulajangka, nganayiwana yananyarra, Ngamangamawana, Pirlpaluwarnurla luwarnu.  Yululuku-luwarnurla.

Ngulajangka, yirrpipi yirrarnu nganayiwanalku, Marntarlaparntawana.  Marntarlapunyu, ngulangka wirijarlurla ngarnka wirijarlu jawurru yirripipi-yirrarnu nganayikingarntiji, Mikanjikirraju.  Purlkalpa maarr-manu yali yalumpukirli Mikanjirla.  Tarnngakirli.  Yalumpurlajukulpa maarr-manu. Ngulangkaju, ngapa yungunganta ngunakarla ngapa wirijarlu, big lake kapu ngunakarla ngulangkaju.  Walirla parnkaja yinya Pinparlajarrparla.  Jurntarra-manunjunu.  Ngapa yalumpungurluju. Nyampu kujalparla emu karrija, ngipiri, ngipiri kujaka/-lpalu ngulaju nganayirla Walimpirrirla ngipiriji.

Ngulawarnukirli nyanunguwana ngapaju yanu.  Walimpirri yalumpu, nganimpapatuku kanganpa karri.  Nganimpaku pimirdinyanuku karla karri Luntayiki, yalumpuju.  Nganimpaku-palanguwatiki.  Ngayi karnalujana kurdu-kurdurlulku kijirni.  Nganimparlu, marlangka. Pimirdinyanuku, kirdanyanuku karnalujana kijirni marlangka. Ngapa karnlu kijirni, jungarnirli karnalu kijirni.

Walirlangu ngulangurlujuku jurntarra-maninjarla kangu nganayikirralku -- Puyurrurlalku yangka yinya kujurnunjunurra nganayi ngapa.  Jurntarla kangu Pinparlajarrpajangka Puyurrukurralku.  Ngalyakari kalu panukarirli yirrarnirra. Nganimparlu karnalu tarnngakirdli juulparra-yirrarni Mikanjirlakirli nyampukirli.  Nganimpanyanguju kanganpa karri. Emu nyampukurlu.  Kujalparla ngipirirla Walimpirrirlalpa ngipirirla-jarrija.  Ngipiriji ngula.

Nyiyakurnalurla kuja marlangka yirrarnu papardinyanuku karnalurla nganayiki Yam-ku marlangka yirrarni.  Yangka  Wayililinyparla kujakalu jarlupardu nyina.  Ngulaku-palangukurlangu karnalu yirrarni papardinyanukurlangu.  Manu jajinyanu-watikirlangu karnalu yirrarni -- warringiyi-nyanukurlangu.

Ngapaju yanu tarnngajuku.  Ngulangurlu Mikanjingirli jurnta-yanu. Milkarilpa maarr-manu ngulangkaju.  Yalumpujurlajuku.  Bernie nyanungu-wardingki kalu nyina panujarlu ngayi nyina yalumpu- wardingkipatukirli.  Nganimpa karnalu nyina -- Karlilpa, kikiri- yungu, yalumpurlajuku, ngulalpalunyanu kikiri-yungu (Karlingkatururla).  Yalumpungurlujuku maninjarla jurnta-kangu nganayiji mikawurru, ngapa wirijarlu nganayiji Pinparlajarrparlu. Mikanjingirli.  Walimpirrijarrangurlu.  Jintajala ka karrimi. Yarlukurraju.  Karru wirijarlu ka karrimi.  Kapu big lake-jala ngunakarla ngulangka, wali Pinparlajarrparlu jurntarla kangu maninjarla.  Kapunyanu ngulakurrarlujana jintakurra-mantarla. Yinyalku, Kulpulurnukurralurla jurnta-kangu maninjarla.  Maninja- parnkajajalalpajana jurnta wiji-palkarlu.

Ngulajukurna wangkaja, yimi-ngarrurnurnarla. 

Jurlpungku kangu.  Pinparlajarrparlu.  Pinparlajarrparlu maninjarla kangu.  Puyurrukurra.  Puyurrurlalku yirrarnu. Ngapaju.  Nyampuju same one kapala nguna.  Story nyampuju, nganimpaku kanganpa nguna, ngapaju kanganpa nguna jintajuku. Kurlirraku yatijarraku.  Yanu Puyurrungurluju.  Ngapaju, nganimpanyangulku.  Ngulajuku.  Nampijinpaku, Jampijinpaku, Nangalaku kangapa nguna jintajuku.  Kurlirraku, yatijarraku kanganpa nguna.  Puyurrungurlu. 

Yanyirlingi, nganimpanyangu jukurrpawarnu, Jungarrayikirlangu. Yanyirlingi jukurrpa yali kuja yirrarnu.  Ngurrjunyayirni nganimpanyangu story-ji -- Yanyarlingi.  Andrea Nungarrayirli yirrarnu.  Little bit nganayi yirrarnu, black one yirrarnu. Should be red one yirrakarla -- yurlpa.  Kala ngurrju. Ngurrjujala.  Story ngurrju yaliji yirrarnu.  Little bit wrong ngurrju-manu.  Black one.  Red one all the way.  Every day.  But anyway.  Ngurrju too much colour.  Its right yirrarnu. Yanyirlingiji, Jungarrayiji, jukurrpaju nyinaja Napangardi- parnta.  Napangardi manunjunu jarrardarlu wurnturunyayirni. Kalarrumpayi.  Yalyawarri side.  Nganayirla, Kurrpurlurla manunjunu Napangardiji jarrarlarlu, Jungarrayirliji.  Wirriji, jurru, yunparnurla yilpinji.  Yilpinjilpa yunparnu.  Nganayiji, karnta nyanunguku Ngapangardikirla yunparnu.  Jungajuku manu warrura.  Not jungarni manu, warrura manu Napangardi -- Jungarrayirliji -- yilpinjirliji.  Wirrijirla yunparnu. Wurnturukurra.  Kurrpurlukurra.  Yanyirlingi wingkilki ka karrimi -- Yanyirlingi wingki.  Jukurrpawarnu, wingki ka karrimi. Warrurakurlu Napangardikirli.  Jungarrayiji.  Wring one marrirdi- manu (=married).

Warnirri, rockhole ngurrjunyayirni ka karrimi nyanungu jukurrpaju.  Nangalarlu nyangu.  Manu Napangardirli, Nangalakurlangu mother-rlu nyangu.  Rockhole.  Ngarlu, yanyirlingi jukurrpa, yanyirlingi jukurrpa.  Wirrijirli manu wurnturunyayirni yilpinjirli, nyanunguju karnta.  Warrura. Jungarrayirli wrong one manu.  Lintipirlintipirli manu. Jungarrayijilpa nyinaja jukurrpa yirdi.  Lintipirlintipi. Pintipirlintipi.  Pintipirlintipi  yirdi, still malikikilpa karrija yirdi.  Jukurrparla nyanungu Jungarrayirla. Lintipirlintipirlaju.  Yanulpa, yunparnulpa wurnturulpa nyinaja. Yunparnu, yunparnu, yunparnu.  Yatijarra kujarlangu Pawarla kujakarla marlaja karri.  Wajarnpi witawangunyayirni ka karri yiwirnngi.  Ngulajangka, kuja yunparnu, kakarrara, warnirri kujaka wirli-nyina yalumpujulpa wirriji pakarnu kujarlu, wirrijilpa pakarnu kujarlu.

Ngulajangka kulpajarni, nyinajalpa-pala ngurrangkalku. Napangardikirli yanurnu ngurrakurra.  Nyinaja-pala. Warriwarrilki nganayi-jarrija yangka rdilyki-yanulku - warriwarriji.  Warnirrirla (like) jukurrpawarnuju.  Jintingkalku rdilyki-yanulku -- warriwarri.  Nyinajapala.  Nganimparlu karnalu-palangu mardarni yurrampi, yurrampi, yanyirlingi. Nganimpanyanguju.  Ngajunyangu jajakurlangu yurrampiji.  Yurntumu nyampu.  Yurntumu pirli janganpa.  Yurrampi, ngarlu yanyirlingi jukurrpa.  Yunkaranyi jukurrpa.

Wakurlpu, ngulaju Eaglehawk, yanu jukurrpaju ngipiriki.  Yujuku yirrarnu Wakurlpurlaju.  Ngipiri ngurrju-manu, Wakurlpurlaju. Wingki Yanyirlingi, too much wingki.

Ngulajuku. 

Lungkarda, yantarlilpa nyinaja.  Wirlinyilpapala yanu. Jangalajarra.  Kuyulpapalarla kaji-panturnu nyampungurlu ngurrangurlu.  Home-rlalpa nyinaja warlaljarla.  Nyinajalu. Nyinajalu.  Nyinajalu.  Panturnulu, panturnulkupala kuyu. Yungupalarla, pantirninjarla.  Pampa kulanganta parntarrija -- cunning bugger.  Nyanunguju.  Lungkardaju.  Kalapala kuyu panturnu Kirrkirrmanupinkirla.  Marimanu-pinkirla.  Jarlarrirla kalapala jarlarri-manu.  Watijarrarlu.  Jangalajarrarlu. Kalapalarla kuyu purranjarla kangurnu.

Yanu yalumpu kakarrara Yaliyumpukurra karnanganja-watiji. Kulpajalku tarnngajuku.

Waarrwaarrparla warrulpajana manunjunu karlarra.  Manunjunu-jana. Wirrpiyirlijana manunjunu, jampupardurlu, jarrkupardurlu. Manunjunu-jana.  Yuwayi, nyampuju-palangu/-  ngijingki warlungku- palangu jangkardurnu yunparnu.  Jirriny-pungu-palangu. Jangalajarrakuju.  Lungkardarluju.  Walku.  Nuulpa-palangu nyanungujarraku like-jarrija.  Kuyupalarla wita jurnta panturnu marlupardu.  Kirrkirr-maninjarla.  Walku-nyangulkurla.  Kirrkirr- maninjakujurla walku-nyangu.  Nyanunguju kuyu witaku.  Nyampu parrajakurlu karrkajarra, ngipiriki karnanganjaku rdipijarla kuyuku karnta jinta.  Manulkunyanu kangu.  Ngipiri nyampu.

Warlukurlu nyampuju, jukurrpa.  Kurlirra waja kujapalangu follow- manu.  Tarnngapala yanu kurlirra--a.  Yarntarntipinkiwana-pala yanu.  Ernabella-pinkiwana-pala yanu.  Kulpari-jarrijapala, nyampupala yukaja yaninjarla.  Nyampupala yukaja yaninjarla. Ngarnngkalkulpapala nyinaja 2-pala nyurnu, nyurnulku.  Old Ngarnangka.  (Nangala, finished)  Nyampujurna yirrarnu, Yamurnturrngukurra kuja yanu yangka purlka. Watiya kujalpa laja-kangu.  Jarnakurlu kuja yanu.  Ngurlurlirri- nyinanyarla kuja yanu.  Nangalawarnurlujala nyampurlu manu Nampijinparlu ngulajulpalu ngurluju pakarnu yalirlaju. Ngarnulpalu.  Yurrparninjarla.  Wali warlulunyanu yarrpurnu kulanganta yungu nganjarla pirdijirri.  Wali walku, walya- jarrija.  Yirililki ngayipala ngarnu. Nganayirlaju. Ngurlurlirri-nyinanyarla.  Ngulajangkaju, kakarraralku parnta-yirrarnu, kurlirra, yatijarra, karlarra yangka yalikila wirrirnti-ngarnu paniyaju, Parrulyukurra.  Ngulajangkaju, kurlirra yanu---u nyampu yananyampa nyampu karlumparra -- Munulu- pinkiwana.  Munulungurlu ngurrangurlu, nyampurlangu pakarninjunu kakarrara, Yilykirriwurrunyu nyampu, Kulanganta kankulu nyiyakurlu nyanyi.   Yalumpu watiyawarnunya parnta-yirrarnu. Yaltiripardu, ngula.  Yilykirriwurrunyu.

Ngulajangkaju kurlirralku yarnkaja--a.  Nyampu karlumparra yanu. Warlukurlangurla kulkurru-jarrija.  Yanumpa.  Nyampukurra Yamurnturrngukurra wirijarlukurra yanu.  Mt. Liebig -- Yamurnturrngu.  Jimarrinyanukurla yanu Jangalakariki.  Yaliki jintakariki.  Kujalpa yurnukukurnu-karrija.  Ngula pardupardu- manu.  Kulanganta yungu pakakarla nyanungurlu.  Lawa.  Pata-pungurla.  Kurlirrakuju warlaljakuju jaarl-karrijanyanurla. Ngajuku kaju karri ngulaju.  Wali jarna-manu.  Pata-yirrarnu. Parnkaja---a.  Yatujumpayi.  Karlumparrawarnulku jitijarni kankarlungurluju.  Pirli ngurrjunyayirni kajikankulu nyanyi Yamurnturrnguju.  Parntarrimi ka.  Yapa kalu nyina panungka Station-lki, ngurrju-manu.  Wirijarlu yuwarlirla kalu panu nyina. Nyinami kalu watiyawarnuku-ngarduyu.  Jangala, Jampijinpa, Nangala, Nampijinpa kalu nyina.  Ngurra yalumpu-wardingkipatu.

Ngulajuku Nangala. 



Nyampuju Kakatu -- marlu-jukurrpa nyampuju.  Marlu jukurrpa. Karru .  Nganayi Yanarrilyi.  Nati Yanarrilyi, jintakari yirdi ka karrimi, Kakutujala walypalikirlangu -- Kakatu.  Yapakurlanguju, Kakatu ka karri nati walypalikirlangu yirdi kujaju.  Yapakurlangu Yirlpirdirri.  Yirlpirdirri yirdi marlu jukurrpa.  Nyampuju karru.  Karru ka karrimi nyampuju Yirlpirdirri.  Marlu jukurrpaju.  Dreaming.  Nyampurla, soakage-rla ngapa kalarnalu manu -- karru nyampurlaju.  Karru jintakari, yukajarni kurlirrangurlu, manu karru jintakari nyampu ngarntalku.  Nyampu ngapa soakage jirrama. Manu kalarnalu ngapa.  Nyampuju.

Manu ngapiri nyampu, kalu karrinjayani watiya ngapiri.  Ngapiri kalu karri.  Nyampupiya kujaka karri nyampu.  Nyampu jija (sister)kurlangurla kujaka karrimi -- ngapiri.  Ngulapiya nyampuju.  Karrinjayani ka.

Nyampuju warringiyikirlangu ngajuku-palangukurlangu really- nyayirni warringiyikirlangu.  Japaljarrikirlangu, warringiyikirlangu.  Marlu jukurrpa kujalpa nyinaja.  And my father kirdanakurlangu nyampuju.  Five Jungarrayi nyampu- wardingkiji.  Marlu jukurrpaju.  Nyinajalpalu.  And last one ngajunyangu passed away-jarrija nyampurla Yurntumurla last one. This Yurntumurla nyampurla last one.  My father nyampu-wardingki. jukurrpa nyampu kujakarla marlaja karri karru.  Kamparrukurra panukariji, another two Coniston-rla, jirramakaripala pastaway-jarrija.  And jinta Nakamarra, jinta mother.  One mother.  Jinta.  Nganimpanyangu grandmother -- yaparla. Nganimpanyangu, yaparlaju.  Marlu jukurrpa nyampu.  Purajarnalu warringiyi nganimpanyangukurlangu.  Nyampu karru.  Yirlpirdirri.


Yirdi Yirlpirdirri ka karrimi nyampuju karru.  Nyinami karnalu ngurrangka, ngunami nyampurla.  Nganimpaju -- camping out.  Manu wardapi kalarnalu pungu.  Manu janmarda.  Bush onion nyampurlaju.  Manu kalarnalu.  Manu sugarbag kalarnalu pakarnu nyampurlaju.  Sugarbag.  Jurlarda.  Pakarnu kalarnalu nyampurlaju karrungka.  Yirlpirdirrirla.  Ngulajangkaju, jintakari nyampu, yanyirlingi.  Nyampuju.  Yanyirlingi nyampuju.  Yalanyampu jintakari kujaka karri.  Manulpalu yarlpirli.  Yanyirlingi jukurrpa, yarlpirli kalarnalu manu.  Manu yanyirlingi.  Little pretty one, red one-jala yanyirlingiji.  Yapakurlanguju yanyirlingi.  Flowers are coming up red one.  And inside, sugar. Sugar little bit.  Ngarnu kalarnalu kujarlu (sucking noise). Ngarni karnalu.  Yanyirlingiji.  And Christmas time, they coming up flower, red one, yanyirlingiji.  Story karna ngarrirni, nyampu yanyirlingi, ngarni karnalu pama.  Sweet one, kujarlu (sucking noise).  Kujarlu karnalu ngarni nyampuju.  Yanyirlingi everywhere ka karrimi pujungkaju.  Christmas time ngapangku ka ngurrju-mani, green one, green bush ka ngurrju-mani, wali yanyirlingi this time ka yanirni.    Red one.  Nyampurraju.  Kalarnalu ngarnu.

Ngulajukurna wangkaja nyampuju.  Jintajuku nyampurrakula. Jintaku -- yanyirlingi.  Nyampurraju.  Manu kalarnalu ngarnu nganimparlu wita-witarluwiyi.  Kalarnalu ngarnu manyuwanarlu. Wiri-wirirlangurlu, kalarnalu ngarnu.  Nyampurraju. Yanyirlingiji.  Same one nyampurra.  Yanyirlingijiki.  Ngulaju, jukurrpajulu show-manu purlka-purlkarluju.  Ngajukuju.  All the kurdungurlurlu.  All the Indian-rli show manu and another one dead fella, that Marlene two-pala bin lose him nyurnu. Ngulangkuju show-manu nyurnungku.  Story nyampu. Ngajuku.  I really karna mardarni ngajulurlu, jalpingki.  Warrki-mani karna really-nyayirni.  Somepalaju, learn-manurna-jana ngajulurlu. Ngajunyangu sisterrlangurna learn-manu.  Nyampurrakuju. Kuruwarriki.  And my niece-wati yangka Nungarrayiwarnu, ngajulurlurna learn-manuyijala.  Nyampurraku.

Ngulajuku.  Wangkajarna. 



Nyampu karna story yirri-pura ngajulurlu, janganpa.  Yanjurrungu, Yanjurrungu karna nyampu yirri-pura, jalangurlu, kala nyampu Nangalaku, milki yimi-ngarrirni.  Ngulalpa jarrawari-pungu yinya nganayingirli, Yurrpulykungurlu, ngajunyangukurra ngurrakurra Yakurdiyikirra.  Nuulpa through-through Mangarakalpa yanurnu. Yalumpuwana jingijingi yanurnu---u Yanjurrungungurlu jingijingilpa yanurnu.  Warrkarlyurnukurra.  Walilpa yanurnu jingijingi, yanulpa right up longa nganayi, Yakurdiyi.

Yalumpurlajukulunyanu janganparlulpalunyanu luwarnu kulu-jarrinjarla jajirdirlilpalunyanu luwarnu.  Ngurungka Yurrpajirrpirlalpalunyanu luwarnu.  Kulu-witawangurlu. Nyurruwiyi kalarna story-ji Yanjurrungu jukurrpa kujarna yarda- yirrarnu canvas-rla.  Nangalalkurna ngarrurnu, nyurru karnarla nyampujuku yirri-pura nyanunguku story ngajulurlu, kujalparna yirrarnu story Yanjurrungu.  Ngularna yirrarnu.  Yungu yangka milya-pinyilki Nangalarlu.  Mulju -- big water hole. Yalirlajulpalunyanu witi-yungu.  Witi-yungulpalunyanu yalirlaju Ngamarlangurlu.  Yanjurrungurla yirdingka.  Yalikariwana ngajunyangu walya.  Karnarla Nangalaku ngayi yirri-pura story, nyampuju.  Karna wangka nyampu -- thats janganpa.  Jukurrpa. Nyurruwiyi kujalpa wapaja janganpa.  Jarrawari kujalpa pungu. Ngurukurra Yakurdiyikirra.  Ngurukarikirra Napperby-kirra.  Right through.  Raa-yanu.  Ngajunyangungurluju, yalumpurlukulajaa yangka yaparlangu.  Ngulajukurna wangkaja wita.




Nyampuju Jangalajarra.  Jukurrpa.  Lungkarda ngulaju. Watijarraku-palangu jirriny-pungu -- ngiji, warlu.  Wajirli- pungu-palangu, wurnturu kurlulumpayilkipalangu follow-manu. Wurnturu.  Yanupala 2 Jangala.  Jampijinpa Lungkarda.  Jirriny- pungu-palangu ngulangku.  Warlu-palangu jirriny-pungu.

Wiyarrpaku Nangalaku karnarla yinyi kirdaku.  Nangala kirda. Kurdiji, kurlarda, kalapala-nyanu kanjanu, watijarrarlu, Jangalajarrarlu.  Nyampuju story.  Nangalaku karnalu yimi ngarrirni.  Wangkami karna.  Ngurrju.

Watijarra, Jangalajarra-pala...  Wapajalpapala---a, panturnulpapala kuyu.  Marlulpapala panturnu -- marlu. Marlulpapala panturnu kuyu.  Watijarrarlu.  (Nyinayapala karrinjawangu -- nyinayapala. )

Kuyu nyampu karnarla yimi-ngarrirni story Nangalaku -- Art Gallery-wardingki waja kujaka nyina Nangala -- ngurrjunyayirni. Nangala ka nyina,  nganimpaku kanganpa nyina.  Wirijarlu boss kanganpa nyina Nangalaju.  Kujakarnarla Art Gallery do-mani nyanunguku Nangalaku.

Jukurrpa karnarla yimi-ngarrirni -- Jangalajarra, Jampijinpa, kujapalangu jirriny-pungu Lungkardarlu warlu.  Kurlirrapala yanu---u, kulpari-jarrijapala---a, yanurnulkupala---a, yukajapala Ngarnangka.  Outstation-lki karnalu mardarni nganimparlu. Kuurlukurlu.  Ngulajuku.





Jintakari nyampu, board-kurra karnarla yimi-ngarrirni, kujalpa karrija jarnangkalparla karrija Jangala.  Japanangka kurdungurlulpa mardarnu Nguntirrinya, Parlpinparntarlarlu, kujalparla warlu paka-yirrarnu.  Ngularna yirrarnu nyampuju board.

Kurrkaraparntarla ka warringiyi kutujuku nguna palka, nganimpaku warringiyinyanu.  Palka ka nguna.  Walya parlurnu nyanungunyangu, Jampijinparluju.  Ngulangkajuku palija Jampijinpa, nganimpaku warringiyinyanu.  Ngunami ka.  Kutujuku.  Kujalparla warlu paka- yirrarnu.  Yilyinkarrikilparla warlu paka-yirrarnu, yumpulkanji wirijarlulpalu pakarnu kuyu.  Kujurnulpa pakarninjarla. Kujurnulpa, manulpa, warlujangkalku manu.  Ngarrawurlalparla karrija warlu.  Follow-manulparla warlungku.  Ngulangkajuku. Karlarrapurda.  Wirijarlu ka karrimi.  Kuyu yangka yumpulkanjilpalu pakarnu.  Yumpulkanji wirijarlu.  Kuyulpalu pakarnu.  Jarnangkalparla karrija.  Pakarnulpa kuyuju.  Tardirr- kujurnulpa kuyuju.  Karrijalpanyanurla linjiki.  Manulpa. Kuyuju.  Ngurrju.  Kuyu nyanungu yumpulkanji.  Wiri-wiri.  Kuyu wiri-wiri yangka yumpulkanji, manangkarra-ngawurrpa.  Kilki kalalu pinjarla ngarnu yapangkuju.  Puurdakarrarlangurluju. Wirlinyirla.  Kalarnalurla rdipija, kalarnalu pungu kuyu. Yumpulkanjiji.  Wirijarlu.  Walilpa/-  Watijarralpapalarla karrija, watijarralpapalarla karrija.  Parlpinparntarlaju.

Nganimpaku walya kanganpa nguna ngulaju -- wirijarlu.  Warringiyi there, warringiyi there too ka nguna.  Kurrkaraparntarla.  Kutu ka ngunami.  Karrijalparla kuyuku.  Pakarnulpa.  Pakarnulpa, pakarnulpa.  Kujurnulpa kuyuju.  Pakarnulpa.  Kujurnulpa kuyuju. Yumpulkanjiji.  Yilyinkarriji.  Wirijarlu nganimpanyangu nyampuju jukurrpa.  Warringiyikirlangu.  Kirdanakurlangu.  Nganimpanyangu kurlangu.  Jangalajarrakurlangu.  And warringiyikirlangu. Jukurrpa.  Right one.  We got it big mob jukurrpa.  Panujarlu.

Ngulajuku Nangalarnangku yimi-ngarrurnu.





Kala jalangurlulkurna yangka yirrarnu, ngulajurnajana yirrarnu ngalyipi, witi, yanjilypiri nganayi karnta.  Karntarnajana yirrarnu.

Kalalu kanjanu, kurdu kalalujana parrajarla kanjanu, ngalyipirli warirninjarla.  Kujarlu yangka.  Yapangku ngayi yangka. Nganimpapiyarlu, mirlalparlu.  Kujakalu lirri-nyina yangka -- palka.  Kalalujana kanjanu bush-rla early-days, ngularna yirrarnu.

Wali jintangkarna canvas-rla yirrarnu kuruwarripatu marnkurrpa. Witangkajala.  Ngalyipi kurlarninyarrawarnu, kulkurrujana yanjilypiri, and witirnajana yirrarnu.  Mardukuja kulkurrujarra. Napaljarrijarra.  Wirijarra, witi yatujumparra.  Kujakalu yangka warirninjarla kanyirni jungangkulku, watingki wirntinjakungarntirli.  Ngula kalu wirnti yangka junganyayirnilki.  Kurdijirla, witangka.  Warirninjarla, warirninjarla kalu yirrarnu parrakurra-kijirni.  Kampami wantangku nyampurlu linjikarda.  Kurdijikirli kalurla yanirra jangkardu, mani kalu.  Warirni kalunyanu yangka mirrijijarrarlalku.  Ngalyipirli kalalu-nyanu warurnu.  Kalalu ngulangka wirntija.  Ngurrju yaliji.  Ngulajangkaju, mardukuja, Napaljarrijarra, parnkajapala---a, Karrkukurra ngantapala parnkaja kajanyanuku ngayi.  Putapalarla kujurnu ngalyipi -- Karrkuku.  Parnkajapalarla.  Kampajapalangu wantangkulku juulmarlilki.  Kankarlarrapurdajarralku kapala nguna 2 sister.

Ngulajuku.





Nyampu kuruwarri kujakarnarla yirrarni, nyampu kanta Dreaming. Ngula karna yirrarnu warringiyinyanukurlangu, kirdanyanukurlangu. Story ngurrjunyayirni, yijardunyayirni karnarla yirrarni -- kirdanyanukurlangu, warringiyinyanukurlangu, walya jungarninyayirni.  Nyarrparapurda parnkaja?  Yantarli karnarla yirrarni yampu kujalpa wapaja, ngula karnarla yirrarni. Kakarrarapurdalpa parnkaja.  And Yarripilangukurra parnkaja. Kujarlu karnarla yirrarni.  Jungarninyayirni karna wirliya nyanungu follow-mani.  Kuja parnkaja.  And Yalkurrngukurra kulpaja karlarrapurda, ngularra karnarla yirrarni, yatijarrapurda, ngula kajana yalumpukariki karri.  Ngula karnarla yampi.  Yantarli karnarla yirrarni, warringiyinyanukurlanguju, yantarli karnarla yirrarni kurlirrapurdamipa, and karlarrapurda kulakarna yangka yangka jukurrpa ramparlparlangu yirrarni, no, warringiyinyanukurlangu, kirdanyanukurlangu karnarla yirrarni. Pinapaturlangu karna follow-manijayani -- myall-rlu.  Wiri- wirirli, walya kujakalu mardarni, ngulangkuyijala karnalu nganimparlu hold-mani.  Nganimpakarirli myall-rluju.

Yantarlilpa wapaja, kanta kalalu pantirninjarla ngarnu.  Yangka watiyarla kujakalu waraly-waraly-karrimi coconut-piya.  Ngula. Jintaju kala wardapi Dreamingjikijala.  Jukurrpa yijardunyayirni karnarla kirdanyanukur/langu marlaja yirrarni.  Everywhere parnkaja.  Walya-witawangu kalarla nganimpaku-palanguku marlangka karri kirdanyanukuju.  Ngula.  Karnalu jungarni-mani canvas- rlalku yangka jala karnalu yirrarni.  Yirrarnurnalu.  Nati yapakarikirlangu karnalu yirrarnu, nati kirdanyanukarikirlangu karnalu yirrarni, everywhere yangka kujakalu yirrarni yapakaripukakurlangu.  Naa jinta karnalu nganimparlu Jarrardajarrayi yirrarni.  One Dreamingjiki.  Kanta pantirninjarla ngarnu.  Ngula.  And Goanna.  Ngulajuku.  Nati karnalu everywherelki yirrarni. 




      


Nyurruwiyilpa nyinaja warna witanyayirni.  Panukari kalalu nyinaja wiri-wiri.  Nyanungujulpa nyinaja wita.

Laninjilpa nyinaja warna panukarikijaku.  Lani-jarrijalpa warna marukujaku.  Lani-jarrijalpa warna walyawalyakujaku.  Lani- jarrijalpa warna wajirrki-wajirrkikijaku, kujalpa nyinaja ngirntiwangu.  Laninjinyayirnilpa nyinaja warna witaparduju.

Ngampurrpalpa nyinaja paarr-pardinjaku nguruwana.  Nyangulpajana warrarda jirripirdi kujalpalu nguruwana wapaja.  Nyangulpajana kujalpalu yanu watiyawana manu pirliwana.

Miyalunyanu wangkaja: Yilparna paarr-pardiyarla jirripirdipiya.  Kajilparna marda warrkakarla watiyarla, kalakarna marda paarr-pardi jirripirdipiya.

Ngulajangkajulpa warrkarnulku watiyarla pirntirrikirralku. Warrkarninjarla nyangu warna maru kujalpajana ngarnu jirripirdi wita-wita minangka.

Ngulajangkaju pina jitijalku warna marukujaku.  Wurrkuwurrku nyinanjayanu walyakurra.

Ngulawarnuju, yarda warrkarnu watiya kirrirdikirra.  Ngulawarnuju warrkarnu kankarlumpayinyayirni.  Ngulajangkaju nyangu warna jintakarilki, ngulaju walyawalya.  Ngulajulpajana ngarnu jirripirdi wita-wita minakarirla.

Ngula nyangu warna walyawalya, ngulaju pina jitijalku lani. Wurrkuwurrku nyinanjayanu walyakurra warna walyawalyakujaku.

Ngulawarnuju warrkarnu watiyakarikirra rdangkarlpakurra. Ngulalpa warrkarninjayanu nyangu warna wajirrki-wajirrki, yangka ngirntiwangu.  Yarrirla yanu warna witakuju.  Nyinyparla kujurnu, manu puta-puta pajurnulpa witaju.

Warna witaju pina jitinjayanu walyakurra lani warna wajirrki- wajirrkikijaku.  Wurrkuwurrku-nyinanjayanu marnawana manu yuurrkuwana.  Nyanjayanulpajana pirripirdi kujalpa yanu kankarlumparra.

Ngulawarnuju nyangu watiya kirrirdimpayinyayirni.  Ngulawarnuju warrkarnunjunu watiyakurra.

Wangkajalpanyanu: Kajilparna warrkakarla pirntirrikirra, kalakarna juurl-pinyi manu paarr-pardimi jirripirdipiya.

Warrkarnu, warrkarnu, warrkarnu kankarlarranyayirni. Ngulawarnujulpa nyangu kaninjarrapurda walya.

Wara!  Nyarrpa-jarrirna?

Laningkilpa rdarri-mardarnu parlaju wantinjakujaku.

Ngulajangkalpa warlawurru warru parnkaja, ngula nyangulku warna wita.  Jayirrparra manu warna witaju.  Kangulpa yiljirlirli wurnturu.  Kangulpa nyanungunyangukurra minakurra.  Ngulawarnuju pata kujurnu warna witaparduju.

Ngulawarnujurla jurnta wuruly-parnkaja rdakukurra warlawurruku. Ngulawarnujulpanyanu wangkaja: Kularna paarr-pardimi pirripirdipiya.  Kapurna nyinami warnanyayirni tarnngaju. 




     Nyurruwiyi kala wati jinta nyinaja jukurrpawarnu pirawardingki.  Kala kankarlarra ngunaja pirlingka.  Kalanyanu mardarnu marnkurrpa warnapari.  Marlpaju kalalu nyanungunyanguju malikipatu nyinaja marlu-pungu.

     Wirlinyiwarnulpalu nyinaja yapa manu warnaparipatu parrapatuwarnu.  Kuja yanurnu pina nyanungunyangukurra ngurrakurra, ngulaju ngarnu kuyu marlu kujalurla warnaparirli yirra-pungu.  Kalalu mapirrirli ngarnu.  Ngarninjarla watiji pirdaparnta ngunanjunu pirlingka kankarlu.  Tarnngajuku warnpa-jarrija.

     Kala nyanungunyangu warnaparipatu, ngulaju wardinyilkilpalu manyu-karrija.  Yajarnulunyanu warnaparipaturlu jardakujaku. Watikijilirla jurnta yanu wurnturu manyu-pinjaku.

     Jungajuku yurdingirlili warnaparipatu yanu kaninjarrakari pirliwana manyu-karrinjaku wirrikirra.  Tarnngalpalunyanu manyu- pungu.  Walyalpalu yarlu-pungu, manulpalunyanu laljurnu manu wajili-pungu yarlungka.  Pangurnulu rdaku.  Watiya manu marnalpalu muku luurl-pungu.

     Wati yakarra-pardija.  Purlajajana nyanungunyanguku warnapariki.  Kujalurla warnaparipatu parnkaja, nyangujana kujalpalu manyu-karrija.

     Jalangu-jalangurluju kalu palka nyanyi pirli kujalpa ngunaja watiji.  Manu kalu nyanyi walya kujalpalu manyu-karrija warnapariji yarlungka.  Muluwurrulku kajana marlaja ngunami warnaparikiji.

              Yimi ngarrurnu Georgina Napangardirli           Pija-manupala Andrew Lang manu Albert Burgman  Kuruwarrili kujurnu Janet Nakamarrarlu, Georgina Napangardirli,   Albert Burgman-rlu, Dick Jupurrurlarlu, Minnie Napanangkarlu


         Printed by Bilingual Resources Development Unit                        Yuendumu N.T. 5751


c Willowra School 1987 Job No. 22/87 ISBN 0 86751 228 8                      NYAMPUJU NGULAJU WUPUJU

Kujakalu waya yilyamirra, yilyamirra wurnturu tawurnu-kurra wangkanjaku pilijimaniki manu yapa-kari-kirra nguru-kurra.  Manu tija-patuku yungulu wangkami nyanungurraku-purdangkaku manu yapa- kari-patuku.

                   NYAMPU NGULAJU KURAJI WIRI

Kujakalu turaki wiri-wiri manu wita-wita ngurrju-mani maju-patu. Manu nyiya-kantikanti maju-patuju yilyanjaku.  Manu jinta- karikilki maninjaku, manu yungulu warrki-jarrimi nyiya- kantikantirla.

                     NYAMPUJU NGULAJU KUURLU

Kujakalu pina-jarri riiti-maninjaku, wangkanjaku manu yirdi yirrarninjaku.  Yungulu tarnnga-juku nyinami pinalku.  Manu yapa- patuku tija-patuku yungulu yani pina-maninjaku manu yungulu nyina junga-nyayirnilki tija.

                          NYAMPUJU JAPU

     Ngulaju ka rurrpa-jarri mungalyurru.  Ngulajangkaju kalu manilki miyi, tiyi, jurnarrpa manu nyiya-kantikanti.  Manu kalu turaki wiri-wiri kanyirra, manu mutukayi wita-wita kalu kanyirra juru-pinjaku pitirliki.  Manu nyiya-kantikanti yungulu-nyanu mani mutukayiki manu turakiki.      Ngulajangka ka japuju lawa-jarri karlarlarla.  Ngulajangkaju karlarla-warnuju ka yanirni pintapinta ngulaju tala-kurlu, manu japu-wardingkiji kardiyarlu ka kanyirra nyanunguju tala japu- kurra.  Manu ka rurrpa-manilki karlarla-jangka.  Manu kalu manilki nyanunguju tala.  Ngulajangkaju ka wuraji-wuraji-jarri, pina kalu yani ngurra-kurra.

                    NYAMPUJU NGULAJU KILINIKI

     Kujakalu-jana murrumurru-patu ngurrju-mani.  Ngulaju kalu- jana ngurrju-mani pantirninjarla manu mirrijini kalu-jana yinyi ngarninjaku yungulu ngurrju-jarri.  Manu jijangkuju kajana wayi- manirni nyanguwajiki kujakalu nyurnu wiri nguna -- kujakalu-nyanu pakarni, manu rdilyki-pakarni wirliya manu rdaka, manu kurdu- kurdu wita-wita kujaka-jana karlimi kuna yiriyiri manu kujakalu nyina rdukurduku maju.  Ngulaju ka yanirni nyanguwaji pintapinta- kurlu manu kajana kanyi wujupitirli wiri-kirra, yungulu ngurrju- jarrimi tiripingi-kirli.

                     NYAMPUJU NGULAJU PAWAJU

     Ngulaju ka parnkami ngulaju ngapaku, jarraku, walykaku, purranja-kurlanguku, wayaku, pitiyawuku nyanjaku, manu mijiniki pipa-patuku ngurrju-maninjaku.

                 NYAMPUJU NGULAJU JAKUMANU-PATU

     Kujakalu-jana puluku-patu turnu-mani yardi-kirra purranjaku yirdi-kirlirli.  Ngulaju kalu-jana kanyi turaki wiri-wiri-patu- kurlurlu tawurnu-kurra yungulu-jana kuyulku ngurrju-mani manu yilyamirra yapa-kari nguru-kari-kirra.

                  NYAMPUJU NGULAJU JAAJI-KIRLI

     Mungalyurru kujakarnalu turnu-jarri wapirra-kurra.  Ngulaju kangalpa Japangardirliji yimi ngarrirni ngulaju wapirra-kurlu. Manu Japangardi-karirli manu nyanungu-parnta Nampijinparlu ngulaju kalungalpa kamparru-mani yunparninjaku manu karnalu warrarda yunparni ngulaju Warlpirirli.  Ngulaju kalu pakarni ngulaju litiriki-kirlirli ngulaju wirrkardurlu wati-paturlu.

                   NYAMPURLA WIRLIYAJARRAYIRLA

     Nyampurlaju kalu yapa panu nyina.  Panu-kariji ngulaju kalu nyina yulpayirla winimirli-wana-juku.  Panu-kariji ngulaju kalu nyinami yuwarli wiringka kakarrara-ngurlu.  Manu panu-kariji kalu nyinami karlarra-ngurlu.  Ngulaju japu, kiliniki, manu jaaji yulpayi-wana.  Manu yuwarliji ka karri panu -- wiri-wiri manu wita-wita. Ngarnka Yinjirrpikirlangu Kakutu Wariyiwariyi Yunturlpurlu Yawulawulu Yarlarlinji Yarluwayi Marntaparlipungu Ngurlupinti Wangarla Jarrajarra Jangankurlangu Pakurrukurlangu <-ml.237>wingki.jjr



                 NGARLKIRDINYPI-WARDINGKI-KIRLI

Karrkajalpa -- Ngarlkirdinypi-wardingki -- wirlinyi yungu yanu. Karrkaja--a, kuyulpa pinjanu.  Kuyulpa pinjanu.  Kangurnulpa.

Ngurlulpapala ngurrju-manu.  Ngamarlangu-jarrarlulpapala ngurrju- manu -- ngurlu -- yukarrija.

Nyanungurlulpa kuyu pinjanu warlpajirri, kunmarnu.  Pinjanulpa. Kangurnulpajana kalinja-kalinjaku -- ngamarlangurlanguku kalinyanu nyanunguku-kula.  Kangurnulpajana.  Yungulpajana.

Ngulalpa yarda yanu -- jukurralku -- ngunanjarla.  Yardalpajana pinjanu.  Kangurnulpa.

Ngurlulpalurla ngayi-manu -- ngamarlangu-jarrarlu -- nyanunguparnta-jarrarlu, malirdinyanurlu.  Kangulpa. Ngurlulpapalarla kangurnu -- yilpapalarla. Karnta-jarrarlulpapalarla yungu -- karlinyanu-jarrarlu, wapirraku, ngapujunyanu-jarrarlu.  Wurralpa ngarnu.  Ngarnulpa. Ngunanja-wantijalpa.

Jukurra pardijalpa.  Yanulpa kuyukulku.  Kuyulpa wakurrumpu- manunjunu -- walpajirri.  Kangurnu yardalpajana.  Yungulpajana.

Ngurlulpapalarla yungu kalinyanu-jarrarlu kanjarla -- yilpapalarla -- kangurnulpapalarla.  Ngarnulpa.

Ngulajangka-palangu yirrarninjayanu -- kurdujarraju -- ngamardinyanurluju.  Ngula-palangu yirrarninjayanu yarntalirla. Yanu.  Karrkaja.

Kuyulpa warru-pungu.

Ngurluku yanu malirdinyanu.  Ngulakurrajukurla rdipija ngurlukurrajuku.  Ngurlukurrajukurla rdipija.  Marri-pungulku yaliji malirdinyanu.  Yaliji malirdinyanu marri-pungulku.  Jinta- jarrijalkupala.  Nyinanjalkulpapala yamangka.  Nyinanjalkulpapala yamangka.  Jarnku-yanupala -- ngurrakurralku.

Yimi-ngarrurnunyanu yangkaju wurlkumanupardurlu. Karingantarna maju-jarrija waja.  Ngajulujukuja! Makurnta-puraji mayingki kuja rdipija? Yuwayi.  Ngula.

Payurnu karntangkuju yaninjarla. Murranparla kuja makurnta-purajiki yanurnu.  Yarnkajanparla. Warlka kanpala wangka -- yalumpuju.  Warlka kanpala wangka. Lampanilyka yaliji Ngarlkirdinypi-wardingki.  Pilja karri- karrija.  Wirliya ngajupiya.  Wirliya ngajupiya lampanilyka. Kuyukujanarla yanu.

Kuyukurlajinta yanta makurnta-purajiki.  Kujanparla yarnkaja.

Kuyurla pungu yijardujuku.  Wajirli-pungu karlarra.  Jurntarla parnkaja -- rduul-pardinjarla.  Wajirli-pungu... ngulyakarikirra lurru-wajirli-pungu.  Ngulangkalparla pangurnu -- jurrungku jiirnjiirnparlu.  Pangurnulparla purlkangkuja -- wapirrarluju -- Ngarlkirdinypi-wardingkirli wapirrarlu.  Pangurnulparla. Pinjarla kangurnu wurajirlilki.

Ngurlulurla yirrarnu.  Kulanganta yali kilirni (clean), nganayiwangu, yangka marnilpawangurlangulku.  Ngukalykijangka kawalilpalurla puyu-pinjarla yirrarnu -- kunarlangu malikikirlangu -- wingkipanukuju.  Wingkipanukulurla yirrarnu -- karntapaturlujala.  Ngurrju-manulu.

Miyi ngarnu---u, ngarnu---u, ngarnu--u... Ngunanja-wantija. Yapaja---a!  Ngilyiparntarlu kanyanurla kunka-mani.  Karna kaarntarra-pardimi.  Ngilyiparntarlu kanyanurla kunka-mani. Jarda-jarrija.  Kuumarri-yinjakurla rdiily-yirrarnu.  Yapaja- manulpa. Yapaja---a, yapaja---a.

Jukurrarlujana lawa-nyangu ngurra.  Yitaki-manujana.  Warlkurru manurra.

          Kujalpalu yanu           Kujalpalu yanu           Parnmankurlangurlangu           Kujalpalu yanu.

          Kujalpalu yanu           Parnmankurlangurlangu

Yitakirrajana manu---u.

          Parnmankurlangurlangu           Kujalpalu yanu           Kujalpalu yanu.

Yaninjarlajana---a, parlu-pungujana.  Ngayijana purrjungkujana yilyanjangurlu-manu warlkurrukurlurluja.  Ngayijana.   Turnu- jarrijalu Ngarlkirdinypirla---a.  Yalumpukurrajukujana kapanku larra-larra-pakarnu.  Yaarl-pirri-manulkujana warriwarrilki -- ngayilki pirrirni-manu.  Yuulyparnili pirri-manu ngarilki -- nyanungurralkulu rurrpalykurnu parntarrunjunu warriwarri. Parntarrunjunulu tarnngalku.  Palijalku.

Yalumpurlajuku kajana yaarlpa-nyina.  Warlkurrurlujala mardarrparlu, Lawanjarla.   Lawanjarlakulalpajana pakarnu. Yangkajala Lawanjarla Pikilyirla -- Mawurrjirla kakarrarni- pirdinypa.  Mawurrjirla kakarrarni-pirdinypa.  Ngurra nganimpaku kanganpa karri yalumpu.  Ngajuku kaju ngurra karri -- nyanunguju Mawurrji -- ngajuku, Lawanja.

        KURDUJARRA KUJAPALANGU JURNTA YANU NGATINYANURLU

 Yirri-puraja manu pipakurra yirrarnu Helen Morton Napurrurlarlu

Karntalpa nyinaja kurdu jirrmaku- palangu.  Kurdu jirramalpa-pala nyinaja kuurlurla waparlku. Karntangku-palangu yirrarnunjunu kurdu jirrama kuurlu- kurra.  Ngulawarnu, yanu pina ngurra- kurra.

Ngulajangka, yajarnurra karnta jintakari marlpa, Yanirli tawunu- kurra manyu-wana. Jungajuku-pala wuruly-yanu kakarrara manja- patu-kurra. Nyinajalpa-pala mutukayiki-purda.

Kutukarilki, wati- patulu-jana rdipija mutukayi-kirli. Manurralu-jana karnta-jarraju. Kangurralu-jana tawunu-kurra wati- paturluju.

Kuurlu-warnu, kurdu jirrama-pala yanurnu karlarlaku ngarninjaku jajanyanu-kurra. Japurnu-pala jajanyanu. Wangkaja-pala kurdu- jarra, Nyarrpara ngatiji yanu? Jajanyanu wangkaja, Lawa, nyarrpara mayi yanu.

Karnta jirrama yangka-jarra-pala yanu mungangka-juku jakuru-pinja-wangu. Lawa, yapa-patulpalu waparlku nyinaja. Kulajuku nganta palka karnta- jarraju.   Kala lawa. Mungangkarlu, jajanyanurlu-palangu yungu mangarri kurdu-jarraku, manu ngunaja-pala. Jajanyanu wangkaja, Jukurraju, yanta- pala yapirli-kirra!

Tarnnga-juku-pala yanu tawunu-kurra pama-kurra yangka- jarra karnta- jarraju.

Kurdu-jarraju, wiri- jarrija-pala pirdangirli-jiki. Ngulajangka, karnta- jarra yangka-jarra, pina yanurnu-pala Yurntumu-kurra.

Yarlukurra-jarrija- pala.  Pakarnulu- jana nyanunguku- palangu-paturlu. Ngatinyanurlu, kurdu jirramaku- palangurlu, pina manu-palangu kurdu- jarra jirrama -- pakarninjawarnurlu. Tarnngangku-palangu mardarnu yaninja-wangurlulku.




Warlpirikirra-manu Helen Napurrurlarlu KALAYAKU PUUTA KUTJARRA

YANKIRRI PUTU JIRRAMA-KURLU

Yankirri yanu wirlinyi. Ngularla rdipija putu jirramaku.

Nyanjarla yukaja putungkaju. Ngula yanulku putu jirrama- kurlulkuju.

Yanu.  Ngula rdakungka, jurntarla yalyi-yanu putu jintakariji. Maninjarla, pina yukaja putu yangkangkaju. Parnkaja warrulpa putu-kurlu. Ngularla warna yinka ngarlarrija, manu ngarrurnu: Nyuntu warungka! Yapa-kurlangurla putungkanpa yukaja.  Yapa mayi nyuntuju?

Kurnta-jarrija yankirriji. Puta rurruny-pungu putuju. Lawa-juku.

Parnkaja warrulpa putu-kurlu- juku.  Ngularla japurta yinka ngarlarrija, manu ngarrurnu: Nyuntu warungka! Yapa-kurlangurla putungkanpa yukaja.  Yapa mayi nyuntuju?

Kurnta-jarrija yankirriji. Puta rurruny-pungu putuju. Lawa-juku. Parnkaja warrulpa putu-kurlu- juku.  Ngularla marlu yinka ngarlarrija, manu ngarrurnu: Nyuntu warungka! Yapa-kurlangurla putungkanpa yukaja.  Yapa mayi nyuntuju?

Kurnta-jarrija yankirriji. Puta rurruny-pungu putuju. Lawa-juku.

Parnkaja warrulpa putu-kurlu- juku.  Kankarlarrakarilpa parnkanjayanu wirliya ngula jinarn-kujurnu pirlingki.

Wantijalku.  Rurruny-yanulku putu-jarraju.

Wardinyilki parnkaja jamanaju. Yampijalku putu-jarraju.

Ngulajuku                           YAWULYU-KURLU

(Nyampurnalu yirrarnu yimi video-jangka nyanjarla Uni Nampijinparlu, Alma Nungarrayirli, Jean Napanangkarlu, Pauline Napangardirli Yurntumurla kuurlurla 1988.)

Yarriki karla kijirni Napaljarrirli Nungarrayiki -- jukurrpa warlalja jajinyanu manu warringiyinyanu-kurlangu -- Japaljarri manu Jungarrayi-kirlangu.

Kamparruju ka watiya ngurrju-mani Napaljarrirli jipiji, yungurla yirrarni rduku-rdukurla ngunju-ngunju manu yurlpa.

Jarangku kanyanu maparni Napajayirli yawulyukungarnti.

Pirlingka ka puyupinyi ngunju-ngunju manu yurlpa yawulyuku ngarntirli, yungu-jana kamina-kaminaku kijirni.

Nyampuju karla kijirni Napajayiki Yarrungkanyi -- jukurrpa jajinyanu manu warringiyinyanu-kurlangu.

Nungarrayi ka nyina yawulyu-kurlu.  Jukurrpa ka mardarni Yarripilangu manu Kunajarrayi warlalja jajinyanu manu warringiyinyanu-kurlangu.

Nakamarrarlu ka maparni Napurrurla jarangku rduku-rduku.  Yurlpa- kurlurlu karla jukurrpa yirrarni rdakangku.

Nakamarrarlu karla kijirni ngunju-ngunju jipiji-kirlirli. Yawulyu jukurrpa warlalja -- jajinyanu manu warringiyinyanu- kurlangu -- Yumurrpa.

Nakamarrarlu ka maparni Nampijinpa jarangku yawulyuku-ngarnti. Ngulajangka, yurlpa karla yirrarni rdakangku manu jipiji- kirlirli.  Kapurla kijirni yawulyu.  Jukurrpa warringiyinyanu- kurlangu manu jajinyanu-kurlangu ka mardarni Warntungurru, Pamapardu.

Jarangku-wiyi maparnu Napanangkaju Napaljarrirli.  Ngulajangka yurlpa-kurlurlu karla yirrarni rdakangku.  Yurrampi-jukurrpa karla kijirni jipiji-kirlirli.  Yunkaranyi-karlarra jajinyanu- kurlangu manu warringiyinyanu-kurlangu.

Kamparruju jarangku-wiyi maparnu Napangardiji, Nakamarrarlu. Ngulajangka rdakangku karla kijirni ngunju-ngunju.  Ngulajangka yurlpalku karla kijirni jipiji-kirlirli Kanakurlangu Yunkaranyi karlarra, jajinyanu-kurlangu manu warringiyi-nyanu-kurlangu warlalja.

Napaljarrirli kajana jinyijinyi-mani yungulu jungarni karrimi. Watiya kalu mardarni yungulu ngula-kurlu wirntimi.


Nampijinparlu kajanarla ngapa yunparni yungulu kamina-kamina wirntimi yawulyu-kurlu.

<-ml.131>yulanja.wlp

                     KURDU YARNUNJUKU-KURLU

 Yirri-puraja manu yirrarnu pipangka Helen Nelson Napaljarrirli

Kurdu ka yulami yarnunjuku miyikipurda.  Karrimi ka warru japungka.

Ngula yanurnu kakiyilki.  Payurnu kurdungkuju: Maniyi kanpa mardarni?  Kakiyi wangkaja: Lawa karna nyina maniyi-wangu.

Ngula kurduju yulaja maniyi-ngirli.

Ngula yanurnu yayilki.  Payurnu kurdungkuju: Maniyi kanpa mardarni?  Kakiyi wangkaja: Lawa karna nyina maniyi-wangu.

Ngula kurduju yulaja maniyi-ngirli.

Ngula yanurnu ngatinyanu. Nyiya-jangka kanpa yulami? Yarnunjuku karna yulami Ngatiji wangkaja: Yuwayi, maniyi karna mardarni.

Ngulajangkaju, ngatinyanurluju kangu kaninjarni japu-kurra, ngularla payi-manu mangarri.

Ngula kurduju yanu wardinyilki manyu-kurra. 

<-ml.131>yunkaran.wlp

                       


1 Nyampuju ka ngapa ngunami Wariyiwariyirla kurlirra, ngulaju yirdiji Yurrpajipi.  Manja kujakalu karrimi kutu ngapangka, ngulaju yunkaranyi panu-jarlu.

2 Nyampu kujaka ngapa manu manja karrimi, ngulajulpalu-nyanu kulungku pungu Janganparlu manu Jajirdirli -- Jukurrpa-jarrarlu.

3 Nyampuju kajana jirrnganja karrimi Napaljarri kurdu-kurduku. Nyanyi kalu mardukuja kujakarla karlami yunkaranyiki.

4 Nyampuju karla pirrkanji-mani yunkaranyiki karlangu-kurlurlu. Ngulangka yungulu yunkaranyi pangirni walya manya-nyayirnirla kanunjumparra watiyarla.

5 Nyampuju ka Nampijinpa nyinami rdakungka pangirninja-warnurla -- kurupa-kurlu manu kartaku-kurlu.  Wakarlawurru-kurralu-jana kangu kurdu-kurdu yungulu pina-pina-jarrimi karlanjaku kurupa-kurlurlu yunkaranyiki.

6 Milpa-kurrarla walya yukajarra wiyarrpaku pangirninja-kurraku. Yaru-pinyi kanyanu rayikirli Nampijinparluju.

7 Matalku ka nyinami pangirninja-warnu -- rdaku-wana wantiki-wana -- Nampijinparluju.   Pangurnulparla yunkaranyiki kurupa-kurlurlu manu kartaku-kurlurlu.  Wantiki-nyayirni rdakuju pangurnu Nampijinparluju.

Ngulajangkaju, palkalku nyinarntu-yirrarnu yunkaranyiji.

8 Palka-maninjarla, ngulaka mani yunkaranyi, milki-yirrarni kajana kurdu-kurduku palkalku pamaju.  Ngulajangka kajana panukariki kurdu-kurduku yinyi pajarninjaku yunkaranyikiji.

9 Nyampuju ka nyinami Napanangka.  Pajirni ka watiya kirrirdi wita -- yunkaranyiki wilypi-maninjaku.

10 Watiya wita pajirninja-warnu ka wakirdi yirrarni lirrangka.

11 Ngulajangka ka yirrarni walyangka yunkaranyiki maninjakungarnti.

12 Junga-jukurla yungu watiyaju Nampijinpaku -- yunkaranyiki wilypi- maninjaku.  Kujalpa wilypi-wilypi-manu panu-nyayirni yunkaranyi kujalpalu nyinaja pirnki-piyarla -- yirdingkaju minkingka.

13 Murnma-juku ka wilypi-mani yunkaranyi watiya wita-kurlurlu. Pulyangku-juku ka wilypi-mani rdiirr-pinjakujaku.

14 Panu-nyayirni ka mardarni yunkaranyi Nampijinparluju wilypi- maninja-warnulku.  Milki-yirrarni kajana kurdu-kurduku.

15 Napaljarrirli ka rdaka-pala yunkaranyi mardarni wiri-wiri.

16 Wara!  Marrka!  Panu-nyayirni nyampuju yunkaranyi ngamingka.

17 Napanangkarlu ka ngarni yunkaranyi jinta.

18 Napanangkarlu ka mardarni Napurrurla wardapi-kirli ngarningki manja-paturla.

19 Jupurrurla manu kurdu-kurdu kalu karrimi yamangka manu panukari kalu nyinami matalku wirlinyi-warnu.  Yunkaranyi panu-kurlu kartakurla-kurlu kapulu pina yani ngurra-kurra wardinyilki.




Kuja Kula mayi juul-juulpa-wangu wirliya Kalarlipa wapal-pardija,   wapal-pardija Kalarlipa-aa wirliya-juku wardipi Kalarlipa warru   pakarnu ngulya-kari ngulya-Kari wirliya Kalarlipa puraja lani-  warnu Kalarlipa puraja wirliyarlu-juku no motor car (mutukayi).    Kalarlipa purraku yirrarnu malurnparla yalijuku yamangka ngula   Kalarlipa yama ngurlulku wapaja wantangku kala-ngalpa warru   jankaja-aa Kalarlipa pina karrkanja-yanu yama-kurra ngayi   wardapi-kirliki panu-kurlulku pulapi-kirliliki, jurlarda-kurlu   waja, yarla-kurlu waja panu-kurlu kalarnalu yaninja-yanurnu yama-  kurraji,ngula kalarnalu purraja Wuraji karda, purraja, purraja,   miyi, kuyu kalarnalu ngarnu yii purraku rlanguku yilpa wurajilki   pardi nyampujulpa-nyanu muku jajarnu, wurajilki kalarnalu   pardijarra.  Wirliya-juku no mutukayi (motor car) nyurruwiyi,   nyurruwiyi wirliya kalarnalu wapaja, wapal-pardija yukunju-  maninja-yanu kalarnalu-nyanu warlulku kalarnalu-nyanu ngalyipi-  parntarlu manurra, parrajarla kankarlumpa warnu ngalyipi-kirlili   wiyi pilti (belt) wangurlu, ngalyipi-kirlili watajiti-kirlili   palkarni-kirlili.  Ngalyipi-kirlili kalarnalu warluju manurnu no   mutukayi ration kalarnalu-nyanu wirliyarlu-kirli kangu mutukayi-  wangurlu-jala lawangku. Jalanguju karlipa Mutukayi-rlalku jala   ration-ji maninja-warnuju kanyi kapu karlipa, walku-nyanyirni   lawa no mutukayi kalarnalu-nyanyu kangu wirliyarlu.  Yuwayi   yukunjuyukunju tea (tiyi) miyi ngulajuku wirliyarlujuku   kalarnalu-nyanyu kangu-uu kuyu kalarnalu-nyanu kangu.  Jalangu,   jalanguju walypali kirlangulku jala karlipa wapaja.  Ngulajangka   kalarnalu ngunaja kuyu wardapi kalalu ngarnu wirlinyi-warnu   kurlangu yangka.  Yalikilalu ngati-pinkiji rdipijarni kuyu-  parntaju waja, yakajirri-parntaju, wanakiji-parnta, kalalu   ngarnu, ngarnu, ngarnu, kalarnalu jarda-jarrija.  Kalanyanu   miily-miily-pakarnurra puntarnin-puntarninjarla kurdu kurdurluju.    Ngulajangka kalarnalu ngunaja, yarda pardija kalarnalu wirliya-  yijala wardapi-kirraju wirlinyiji, yarla-kurra ngurlu-kurra.   Kalarnalu wirliya-yijala pardija.  Kalarnalu warru pakarnu-yii   yama-kurra yali-kirra yama-kurra, yama kaninjarrarulu kalarnalu   purraja kuyuju.  Wirliyarlujuku no mutukayi.  Mutukayirlaju   karlipa jalangu jalangulku jala wapami.  Wirliyarlu-juku   kalarnalu pakarninja yanurnu.  Warru karrkaja kalarnalu miyi   mangarri-wangu jala ngulaju, mangarriji ngaka jala kalarlipa   jurrku-wanu ngarnu.  Ngula-ngurlukula mangarri-ngirli jakati-  ngirli kalarnalu yalumpuju-ngurlulku kula karrkarrkaja wirlinyi   wirliyalku.  Purlawu (flour) kalangunaja purdangirli jupu-jupu-  rlanguju, miyi kala ngunaja, purlawu kala ngunaja kalarnalu   yupuju-kurra karrkarrka wirlinyi-wurru yupuju-ngawurrpaku kuyuku   pakarninjaku wardapiki warru karrkarrja.  Karrkanja-yanurnu pina   kalarnalu yangka yurapiti-kirra, ngalju nyurruwiyi jalarnalu   ngulaju muku ngarrurnu.  Kala jalangu jalangulku kula nyampu   kalarnalu wapaja yangka wirliyajuku warru karrkarrja wanakijiki   maninjaku yakajirriki wardipiki warru karrkarrja kalarnalu, warru   ngarnnja-yanurnurna kalarnalu-uu warru pakarninjarla purraja   yamangkarlu, kalarnalu lunja-purraja.  Ngulajangka kalarnalu   munjurlarri kanja-yanu wirliyarlujuku jurrku-kurrarluju   nganimparluju yilkipakayiyini?  Kalarnalu manu wirliyarlujuku,   wirliyarlujuku kalarnalu warru karrkarrja, jakati wapaja   kalarnalu wardapilki kalarnalu-nyanu pakarninja-yanurra,   marnikijilki kalarnalu pulapi pajurnu kartaku-kurra, parraja-  kurra, ngami-kirra ngula-warnu kalarnalu-nyanu kalarra rdanjarr-  kanja yanu yukunju ngayi kanja-yanu wardapiki ngulangkaju   marninkiji-rlaju.  Kalarnalu ngarnu yama-wanaju yulpayi-wana-  rlangu kurlani-ngirnlirli nyampurlalu kapu kalarnalu ngarnu   yulpayi-wanarluju yamangkarluju kuyu ngulajangka kalarnalu pina-  yanu jurrku-kurra yangka, ngunaja kalarnalu ngulajangka kalarnalu   yantarlilki nyinajayi-ii jukurraku-ngarntirlipa nyina kuja   matangka kuja jukurralku karlipa yani wirlinyiji wardapikiji kuyu   kuju. Ngunaja kalarnalu miyi tiyi kalarnalu ngarnu ngulajankga   
kalarnalu yarda pardija wirlinyiji yantarli-warnuju yantarli-  warnuju kari ngantarlipa wirlinyilki yani, ngulajukurlipa   pirrarniji yantarliji nyinaja wirlinyilki-rilpa yani.    Wirlinyirliki kalarnalu warru pakarnu-yii ngulapuru marnikiji,   ngula-puru wardapi, marnikiji ngulapuru, ngulu-janka yama-ngurlu   nyampu ngurlu-rlipa pajirni marnikijij waja, warru pajirni ngula-  puru wardapi-kirra-kanarlu nganimpajau kuja karrka kuyu-kurra,   warru pakarni kanarlu.  Tunga-juku warru pakarnu kalarnalu-yi   marnikiji kalarnalu yantarli-rlilki kupurnu-uu yulpangku manu   kartaku-kurra parrajarlu kalarnalu luwarnu yamangkarlu-yi-yi   luwarnu, luwarnu luwarnu ngula-puru kalalu wardapi kangurnu,   kangurnu yangka yama-kurrarlu kuyu. Purraja kalalu.  "Purrajarra   ngantarlu ya kuyu".  Marnikiji ngayi kala yukunjulku karrija.    Wirliya-jangka-juku no mutukayi, wirliya ngayi walku.  Edgar   (Yirrka) kurlangurla Christine kurlangurla-rnalu nyinaja-aa no   mutukayi.  Kujajuku kuurlu start-jarrija no mutukayi.    Mutukayirliji yalilnya kalalu-nganpa kangu jintaku-jintaku   kuurlu-wardingkirlilki walypalirli, kardiyangku kuurlu-  wardingkirlilki yali-kari kurralpa lirri-yinya-yanurnu mutukayi-  rlilki-nganpa kangulpalu-nganpa ngulajangka wirlinyilki kalalu-  nganpa kangu mirrijiniki (medicine) bush medicine-ki kala -nganpa   kangu ngarlkirdi-kirdi-kirra everything kirra kala-nganpa kangu.    Bush medicine-ki kalarnalu-jana jarala pina pina yungu walypaliji   kalu karrujuku yawulyukulku kalalu-nganpa kangu yali kirra   jukurnalu mutukayi-kirra-jarrija tarnngalkujuku yalumpuju,   tarnngalku mutukayirla ngula karnalu wapaja.  Karnalu-nyarra,   kankulu-nganpa ngarningki kanyi yangka.  Nyuntulkunpa-nganpa   Napangardi-pardu yinpa-nganpa pina kurlurr-mardanu yinpa-nganpa   nyuntulku Napangardi kanuru.  Napanangka-rlu wiyilpa-nganpa   kangu-uu kaji nganta mani yawulyu mutukayi Napanangkarluju   America-wardingkilji.  Ngulangkulku, ngulangkulku yawulyu   mutukayi-jijala ngarrarnalu-nyanu manu-uu warlarljarlu-yijalu   yawulyu-rlalu wirntinja_rlalu.  Yawulyurla wirntinjarlalu   manurnalu-nyanu jalpingki no yapangku Council-rlu puka no boy-  ngki watingki lawa.  Mardukuja paturlu-rnalu-nyanu manu jalpingki   yawulyu mutukayiji wirntinjarlu yawulyu-rlalu-rnalu-nyanu manu no   maniyirli lawa yawulyu-miparlu.  Wirliyajarrayi japu,   wirliyajarrayi japurnalu manu yawulyu mutukayiji.  Ngula-parnta-  juku-rnalu wapaja-yi tarnngajuku-rnalu kangu-uu warlarjaju   yawulyurlu mutukayiji kujarnalu manu-yi no maniyirli, yawulyurlu   yawulyu mutukayi-rnalu manu wirntinjaku.  Wapaja-rnalu, wapaja-  rnalu wapaja-rnalu tarnngajuku ngulangkaju-rnalu wapaja, wapaja,   wapaja-aa tarnngajuku ngulangkaji-yi puruku (broke)jarrija-nganpa   ngakalku--nganpa jurnta puruku (broke) jarrija mutukayi warlarja-  juku nganimpa-nyanguju yawulyu mutukayiji.  Ngula-warnuju,   "Walkulku yawu kari nganta-ngalpa jurnta puruku (broke) jarrija   mutukayi palkarniji nyampuju mardukuja-kurlanguju warlarljaji   waja.  Kulalu-ngalpa help-manilki waja watingkiji waja, walku.    Warlarljaju nyampujuku-ngalpa karnuruju jurnta maju-jarrija.    Lawalku finish walku.  Ngulajangkaji ngayilki-rnalu nyinaja,   yapa-kurlangurlalku ngayi ngarri kari ngarri kari kalarnalu warru   warrkarni yangka yapa-karirlalku no warlarljalku lawalku.  Wiji-  kari, wiji-karirlalkuju-yii wiji-karirlalku karnalu wapa.  Ngapa   kanpa-nganpa Napangardi-pardurlu nyunturlulkula ngaka   nyampunyanpa-nganpa rdipija, kujaku-juku Napangardilki-jiki,   jintalku-jukunpa-nganpa nyuntulku-juku nganimpa-kuji. Ngulangku-  juku.  Yuwayi, ngulajuku, finish




Ya, hard-jikirlipa wangkaja, hard-jikirlipa wangkaja, wankajarlipa wiljijiki yinga nganta law-kurra Olden time-kirra early days-kirra nganta, yinga yirrakarla majardikirra.   Walirlipa hard-jiki wangkaja.  Wiljijikirlipa wangkanja-yanu.    Still-rlipa piritiji-manu ngulangkuju wiljingki.  Pipakari manu pipakarirlalpa warrulpa wangkaja.  Ngulaju Land Council-rlipa wangkaja ngulaju hard-jiki, wiljijikilparlipa wangkaja kajijapalparnalu nyinaja nyurnu-nyurnukurlangu.  

Ngatingkilpalunganpa wiri-wiri-manu, kirdanarlu, warringiyirli,  yapirliyirli.  Ngulakurlangu karnalu warli mardani waja, thats nganimpanyangu.  Walpaliwangurlawiyi, kardiyawangurlawiyi kujalparnalu nyinaja, ngula karnalunyanu hold-mani nganimparluju. Ngulajangka not yalumpu yarrkujuju jinta no yalikurlurlungurlu too.  Ngulakujurnalu hard pina wangkaja.  Wangkajalparnalurla, warrarda wangkaja. 

Miljanpi ngulajurnalu wangkaja wiljijilki.  Nyampurla, nyampurla, nyampurlalparnalu nyinaja nyurruwiyiji, nyampurla, nyampurla, nyampurla, nyampurla.  Ngulakujukurnalunyanurla wangkaja wiljijiki, nganimpaju nguruku warlarljakujuku, nguruku warlarljakulpanyanurla wangkaja wiljijiki.  Hey kajinkili jilpi-jarri, kajinkili wangkanjawangu wrong-jarri, ngulaju karnanyarra majirdikirra pina yirrarnu.   

Yii nganimpaju karnalu nyina, new law-rlalku karnalu nyina.  Ngurrju karnalu wangka, miyitingijirnalunyanurla wangkanja-yanu ngurrjujuku.          

Ngulankujukurnalunyanu nguru piritji-manurnalu.  Ngulajangka yawulyurnalu rdirri-yungu.  Ngulangkurnalu yawulyurlu piritji-manurnalu wiljingkijiki.  Wali ngurrju, ngurrju, ngurrju yilpalunganpa walypalirli kardiyarlujulpalunganpa    ngangkarranimayi-manu yingalu nganta nguru mantarla nyanungurlulku nganta, yapakurlangu nganta ngurrju.  Wali, lawajuku, lawajukunganpa jilirr-manujuku kardiyaju, kardiyajulunganpa jilirr-manu.  Minister, Land Council lawajukulu wangkaja, puta wangkajanyanurla.  Nganimparnalunyanurla wangkaja wilji wurra, mardarnurnalunyanu nguru, ngururnalunyanu mardarnu. 

Yalirlalparnalu wiri-jarrija.  Ngula born-jarrijalparnalu, wiri jarrijalparnalu.  Kuyungkalparnalu wiri-jarrija, marnikijirla, wirtajitirla, yulpayiwarnurla, kurdujirripinkirla, purruparntarla, nyinjirrirla, lungkardarla.  Ngulakulparnalurla wiljijiki wangkaja nganimpaju.   

And pulukuparntajunganpa ngaka kiwayikirranganpa tarntarnngarrirlangunganpa rdipija, pulukuparntaju, purlawuparntaju.  Waliparnalu kawarr-karrija yali nyanungu purlawuju pinawangurluwiyi.  Ngulaju ngulawarnulparnalunyanu nganimparluju follow-manu.  Yalijiki kurdurrkayi-jarrija.  Ngula tarnngalku new law-kurralku.  Ngulaju ngulakurnalunyanurla wilji wangkaja nganimpaju ngurunyanuku tarrngajuku Land Council-rla, nganayirla middle age-rla, Minister-rla.  Ngulajurnalu wiljijilki wangkaja ngulangkaju.  

Jilirr-manulkunganpa, Ya, yijardu kankulunyanurla jungarni wangka ngurrju.  This jungarni kankulunyanurla ngurrju wangka.  Junga kankulunyanu hold-mani ngurrju nyurrurlarlu.  Yingalu    nganta yapakurlangu nganta mantarla kardiyarluju.  Well, lawalunganpa pirli-pakarnu nganimpakuju nyampu wardingkirliji, Yarrkujujuwardingkirliji. Wiljijikirnalu wankanja-yanu, wangkanja-yanu.  

Yii ngulangkajukurnalu-uu, rich-ilkirnalunyanu.  Ngurrju-manulu walypaliji rich-lkinyanu nyanunguwarnurlaju nguruku.  Ngulalparnalunyanurla wilji wangkaja. Ngurrjulunganparla jungarni-jarrija.  "Yeah mardakalu. Tarnngalkulu nyinakayi.  Yuwarlilki karnalunyarra ngantirni. Tank karnalunyarra yirrarni, windmill karnalunyarra yirrarni, yuwarliki karnalunyarra parnta-yirrarni, pipe karnalunyarra yirrarni, shower-room karnalunyarra yirrarni, toilet karnalunyarra yirrarni.   Ngurrjunkulu yalumpu wilji wangkaja nyurrurlanyangurla ngurungka riji-manunkulunyanu.  

Ngulajangka kuurlukulkurnalu wangkaja, kari wiljijiki.  Walpalilpalu lunu-lunu-jarrinjarla yanu, yingalu nganta yantarla yangka, yingalu nganta yantarla nganta.  Lunu-lunu-jarrinjarla kurdungurlu nganta.  Nyiyakulpalu yangka ngatinyanurla, wuruly-wuruly-kangulpalujana wirlinyi-wirlinyi kapu wurramanjirli?  No, still yilparnalunyanurla wilji wangkaja, wiljilparnalunyanurla wangkaja.       

Yes ngantirni kankulu kurdu kurduku, kurdukurlangu waja kuurlu kankulu ngantirni.  Ngulajangka shower-room kankulu ngantirni, toilet kankulu ngantirni.  

Well, ngurrjulpalunganpa wayili wangkaja kardiyaju.      Ngungkurr-nyinajalpalunganparla.  Ngulajangka store-lkulpalunganpa nganturnu, store-lkunganpa nganturnu.  Barkly too, Barkly too, well, ngajurna jinta fight-jarrija rajinikiji  kurdu-kurduku wurnturukujaku kuurlukujaku.  Walirnajanarla wangkaja Barkly-ki.  

Jungalu nganturnu kuurluju.  Ngurrju-manulu.  Store-lu ngurrju-manu.  Rajinirna manu,  ngururna kirini ngurrju-manu, yirlijarra ngajarrarlu.  Well, ngungkurr-nyinajalunganpa, ngungkurr-nyinajalunganpa yijardu.  Jungalu yuwarli nganturnu.  Wilji-jarrijarlijarra ngajarraju.  Windmill-ki, tank-ki.  Tap-kirlijarra, wurrajukurlijarra wilji-jarrija ngajarraju.  Wangkajarljiarranyanurla, 

Kulanganta yijarduku tarnngaku walku.  Nyinakarla ngarrarlijarra, ngapakurna wangkaja, Kumunjayikirna ngapaku wangkaja, dam-kirna wangkaja.  Wali ngurrju kurdu-kurdukurlangu warririki julyurl-julyurl-wantinjaku kuurluwardingkiki.  Ngurrjurna wangkaja, ngurrjurnajana wangkaja kurdu-kurduku yingalujana warririkatu.  Kulanganta mardakarla jungangku jalajiwangurlangu ngurrjungku.          

Well yilinganpa jalaji-jarrija. Wijipirtirlirna ngurrju-manu, ngurrju wijipirtiliji.  Mirrijinilki, ngulajangka mirrijini keep gone kala yanu Barkly-kirraju, ngurrju.  Walilnganpa big yuwarlilki ngarrarlu ngantirninja-yantarla.  Wali    yapapaturlurnalunyanu maju-manu kulangkuju.  Nyiyakulparna nyinaja kulanganta warringiyikirlangurla ngaju?  Kulanganta kirdanakurlangurla, lawajulu jalaji-jarrija.  Kujarlanyarna yalumpuju finish-jarrinjarla pardijarni Barkly-ngirli.       

Yilparnalunyanu kulungkurnalunyanu maju-manu.  Mirrijinilpa Audrey-rli ngurrjungku, ngurrjungkulpajana look after-manu really-rli.  Mirrijinilpajana yungu.  Well yilpalurla kulu-jarrijapuka.  Ngulangkunyarnalunyanu maju-manu.  Kalarnalujana wangkaja kuja, 

Hey, putarlu parnkaya waja.  Nyampurlajukurlipa(rlipa?) talakuju wirti-jarri.  Not yirlipa nganjini-nganjiniyijalarlipa kurlpa-pinyirra.   Nyampukurrajuku ngarra kanyirni mirrijiniji.  

Yeah ngulajuku ngajurna wangkaja, ngajurna wangaja.  Ngulajuku white truck I'm jalaji.  Ngulangurlujurnajana truck-ngirli Barkly truck ngulaju finish.  Ngulajangka too Barkly-lki Melody I'm finished.   Well yilpalunganpa jalaji-jarrija nganimpakuju ngularrangurluju, jalajijarrijalpalunganpa.  Ngarrurnurnalunyanu, ngarrurnu, ngarrurnu miitingirla.  Now yilinyanu ngarrurnu, ngarrurnu, 

Oh, nyinarlipa waja kujalpalu nyurnu-nyurnu ngurungka jintangka wajalpalu nyinaja nyurnu-nyurnuju, nyurnu-nyurnu kujalpalu nyinaja, Kirlingka wajarlipa nyina.

Nyinajalpalu, jaja yilpalu nyinaja, warringiyi yilpalu nyinaja, kirdana yilpalu nyinaja, Japanangka yilpalu nyinaja, Jampijimpa yilpalu nyinaja.  Ngulangka kularlipa nyina waja Kirlingka waja.   Wartiri mirni-mirnirla ngurungka kala kankujulu jalaji-jarrija ngajuku. 

Ngajurna wangkaja mataralku karinganta kapurna pardimirra.  Nyampu karna nyina.  Ngulajangka, after karna Christmas-rla pull-out-jarrija ngaju, pardimirra karna tarnngajuku.  Karna pardimirra Christmas-warnu waja.  Yangkajurna kulanganta jinta yantarlarni kala nyampujujili parajarniyijala.  Ngaju    follow-manurnuyijalajulu ngajuju nyampukurraju Barkly-ngirli.       

Kalalunganpa jajanyanurlu yirri-puraja, yapirliyinyanurlu.  Kalalunganpa yirri-puraja yapirliyinyanurlu, jajanyanurlungurlu.  Yii, kalalunganpa jukurrpa.  Kalapala karakarra-mardanu ngurlu.  Walyangarnarra kalapala kara-mardarnu ngatinyanurluju, kara-mardarnu, kara-mardarnu palyarlinang-nangungirli.  Witaju yalirna ngakalku junga-manu.   Purda-nyanyilki karna.  Kala mardarnu ngurluju, kala kara-karra-mardarnu.   Kala yurrunjurla kupurnulku, kupurnulku, kupurnulku, kala kupurnulku, kupurnulku mingkirrirla yangka parlanjirla.  Yalirla-juku kala kupurnu, kupurnu, kupurnu mardukurra.  Kala kupurnu, kupurnu, kupurnu.          Ngulajangka kupurnu, kupurnu ngulawarnuju kala.      

Ngulajangka, Ya miyiwiyilkirlinyanu karlawu, ya miyilkirlinyanu karla, nyampurra mardiwiyirna karlami, karlami.  Karlaja, karlaja kalanyanu nganta pirdaku, karlaja,    karlaja, karlaja.  

Ngurlukurlu, yarlakurlu kalapala pardijarra ngamarlangu yangarlu.  Yangarlu kala nyinaja, kala nyinaja.  Warlu    kalanyanurla yarrpurnu, yarrpurnu, yarrpurnu.  Kala ngapa ngarninjunu, kurdu kala nyinaja.  Kurdu-kurduju kala nyinaja wiyarrpa.  Nyinaja, nyinaja, kala nyinaja. 

Ya warlungalingkirla ngati yarujurlu yarrpikayi miyiki-ya, yarnunjukulkurna.  Kalala yarrpurnu, yarrpurnu.  Ya ngaparr-ngarrparrpawitawangu maju yi punku. Kalalu purraja, purraja, kala kilyirrparla purraja, purraja, purraja, kala kilyirrparla purraja yaruju-yarujurlu.  Kala luwarnulku warrjilki, luwarnu kalalu parrajarlu.  Parrajarluju pangurnukurra kala new-one-ji yirrarninja-yanu.   Kalalu luwarnu, luwarnu mardungku warnungku jala, pangurnukurra kalala yirrarnu.       

Yii!  Ngati manta.  Yarnunjuku-jarri karna ngati.  Kalala kurduku yali yarla parntirninjarla yungu, yungu, yungu.  Nyampunya nganja yarnunjukurlu kanururlu.  Kala ngarnu. Kala ngarnu, ngarnu, ngarnu miyi-parduju.  Kala-aa-yi yungu.  Kala ngarnu kurdungku yali. 

Kala ngulapuru pirli ngurrju-manu.  Nyarrpara pirli?  Pirli manu, pirli.  Kala yurrparnu, yurrparnu, yurrparnu, yurrparnu, yurrparnu. Yi, nyarrparlu mayi nyampulu kala nganta kiripirni-kangu, yangka wuraji-wuraji.  Kala yurrparnu, yurrparnu, yurrparnu, yurrparnu, yurrparnu, yurrparnu.   Jura-pungu, jura-pungu, jura-pungu kala yarla.  Ngarnu yali kurdungkuju, kala ngarnu. 

Ngulajangka juwalku kala yirrarnu pirlikirra, yirrarnu, yirrarnu kala pirlikirra, kala yirrarnu. Kala yurrparnu, yurrparnu, yurrparnu nungukurralku.  Yaa, kala kiripirni-kangu kalarla.  Kala jampurnu, jampurnu kala.  Kala kujarlu kurdungkuju jampurnu yangka, juluur kujarlu panturnu.

(speaker continues, tape 2, side "a")

Kala yurrparnu, yurrparnu.  

Kala yaliji warrirri-jarrijarni.   Jarnpa kala warrirri-jarrijarni kurduku yalikiji.  Kurdukuju kalarla.  

Ngati! yalinyawiyi larritijitiji, ngati yalinya larritijitiji, ngati! yalinya larritijitiji!

"Nyarrpara?  Nyarrpara?  Nyarrpara?  Nyampujukapu.  Lawanya kanpa nyina, lawanya.  Kala paaly-wantinjarla nyarrpara-jarrija?

Nyiyarlu ngati larritijitiji?"

Kala yirri-kangu.  Larritijitiji-manu mirnirrirli.  Yangka kunajala kala rdilypirr-panturnu, kuna kala rdilypirr-panturnu.

Nyiyarlu larritijitiji-mani, ngati?  Nyiyarlu, ngati, larritijitiji?  Yali yakarra purturlu, yaa.  Nyiyarlu larritijitiji?   Kala larritijitiji-manu wijinilki.

Nyiyarlu kangku larritijitiji-mani?  Nyampujukapu karna lawarna nyanyi nguruju.  Kala ngayi yurukurrarlu kala liiki-liiki-manu karnuru.  

Kala ngaja-jampurnu, ngalyarl-pakarnu ngurlu ngurrju waja pirrjirdi (pirdijirri?) walyka.

Kala nyiyarlu larritijitiji ngati?  Nyiyarlu larritijitiji ngati?  Yakayi, nyiyarlu larritijitiji ngati?

Wurra, hey, nyarrparawiyi?  Nyarrparawiyi? Nyampuju lawanya kari!  Ngulajuku kala pirdijirrilki yirrarnurra now ngakaju wuraji-wuraji, kutukari, wuruly-wurulypa.  Kalapala ngurrakurralku.  Pirdijirri kala yirrarnu.  Kala ngurlu yirrarnu.   Pirdijirrilki jakarr-jakarr-pungu.  

Wijiniki, ya, nyampurlunyakapu kangku purturluju.  Nyiyarlunya larritijitiji-mani?  Nyiyarlungarra larritijitiji pirliwarnulku nganta?  Yangka kalarla yungurra.  Witalku yurrparnurra nyanungukulku.

 Larritijitiji nyiyarlu, larritijitiji ngati nyampu?

Pirdijirrilpa yirrarnu.  Ngulajangkarlunpa yangka yarlapinkilki jarala-yirrarnu ngurrakurra.  Pirdijirrilpa yali jankajalku.  Ngulajangkajupala jarda-wantijalpapala pirdijirri maninjarla.  Junganya ka nyampu karrkamirni.  Kujakurluyijalalpa karrkajarni mirnirrikirli.  Mirnirrikirlilpa karrkajarni.  Tarda-yanurnu yinga nganta kuna larritijitijirra-mantarla, larritijitiji-mantarla yaliji nyanungulku.

Nyampurlu, nyampurlu ka yangkaju wijini-mani waja kurdu ngajunyangu.  Wali yaku-manulku pangurnurluju kilyirrpaju.  Yii, yii milpajuku jalymangkurra purraja pirdijirri. Nganayirla wanyany-kujurnu kilyirrpa yaku-maninjarla.  Wardarra, wardarra nyampuju.  

Mirri-mirrirli patalku-kujurnu mirnirri yaliji.  Parnkajalku, parnkaja, parnkaja.  Nyanunguju turdurr-wantija jarnpa, nyanungu yinga turdurr-wantija.  Ngayi julyurl-wantijarra milpaju.

Ngulajangka parnkaja-aa.  Walyka-jarrija.  Ngulangkarnijukupala ngamarlangu wurulyparra-yarnkaja wijinilki.  Wijinikilkirla kurdukuju jirrnganja yanu.  Kangu-uu.  Kulkurrupala ngunaja.  Nyinaja.  Yanurrapala.  Rdangkarr-kangupalangu.

Kari lawalku waja karli nyina.

Yakayi ngati nyiyarlu larritijitiji-manulpaju waja?  (Kurdu wita nyampupiya.)

Ngulajangka yapakurralkupala yanu.  Kakarrarapurdanyapala kuja yanurra.  Ngulajangka-aa yanurralujana mungalyurru.

Karinganta jarnpangkuju lani-manu waja.  Kurdu nyampulpa mirnirrirli wajalpa larritijitiji-manu ngurlukurra kalajirla ngurlu pijingka nyinaja.

Karrkajapala yangka yali kirrikarikirralku.  Karrkajapala panukurralku.  Nyanungu jarnpa ngarra palijalku milpaja nyampurla.  Nyampunya panjarn ... Kilyirrpajukurla juru-pungu milpakuju jarnpaku.  Palija waja.  Kurdu nyanungulparla wijinijiki kulanganta marraraku marlaja-nyinaja.  Kala jarnpangkunyalpa larritijitiji-manu.  Yuwa, wangkajalpa-aa karinganta kurdu nyampu, kurdu nyampuju wijinilki waja.  Jajanyanurlulkulpa mardarnu yaliji kurdu wita wijinilki.  Kala tarnnga nyinaja yantarli, yantarlilki kurdu yaliji mirnirrijangka.

Ngulajangka yalumpurrajala kalalu yangka .. nyinajalpa yantarlilkijiki yaliji kurdu-kurdukurlu, wijinikirli nganayi jarnpajangkakurlu lani ngatinyanurlalku.   Nyinajalpa-aa.  Ngunajalu yantarlijiki .  Ngaka wirlinyi yanu.  Ngulalpa jajanyanurlulku mardarni (sic).  

Wirlinyirlijilpalu yarlaju karlaja, karlaja, karlaja lawangalku manulpalu ngurlukarrikarri mardarni (sic).  Kalalu kangurnu, kangurnu.

Ngulajangka kalalu purraja, purraja.  Kilyirrparla purraja ngurlu.   Yapakarirli kalalu rdirri-yungu.  Kalalu yurrparnu, yurrparnu, yurrparnu, yurrparnu, juru-pungu, juru-pungu.  Ngulajangka kalalu pirdijirrilki yirrarnu.  

Kalalu nganta warrmarlajangkaji yanurnu ngarrkangkarlajangka, ngarrka kalinyanu kalinyanu.

Karinganta kalu nyampu wapaw warrmarlajangka.

Jungajuku kalalujana yanurnu.  Yangka kalalujana tarda-tarda-yanu.  Kalalu ngayi panu yangka warrmarlawarnuju.   Pina-pina-yanurnu kalalu.  Ngulajangka kalalujana ngapakurlurlu miyikirlirli, pirdijirrikirlirli pardu-pardurra-manu yangkaju yali warrmarlawarnu.  Kalalu yanurnu pina.  Kalalujana kalinyanu kalinyanu.  Wali yangkangku kalalujana pardu-pardu-manu ngapakurlurlu, ngapakurlurlu.   Miyikirlirli, ngurlukurlurlu kalalujana pardu-pardu-manu yangkangkuju.

Hey, nyarrpa-manunpa kurdu nyampuju purdangirli?

Kari wajalpa jarnpangku larritijitiji-manu kurduju pirlikirra waja.  Ngurlu yilpaju ngalyarl-pakarnu wajalpa, kujarlu waja, kujarlu waja.  Ngulakurrajukulpa mirnirrirli kuna  rdirriny-panturnu waja.  Well, ngulangkunya larritijitiji-manu,  kalinyanukulparla ngarrurnu.

Ngayi waja, ngayi waja, karnuru!   Ngulajuku yalumpuju rdalpirrki purrajalku.  Nyurnungkarnilkilpalu mardarni (sic).   Yaliji kurdulpalu yilpalu tarnngalku yangka yanu manulpalu pardijarralku.  Yalirlijikilpalujana yangka warrmarlawarnurlu yajarnurra.  Ngulajangkalpalu yanu ngapakari.  Ngapakarilpalu wapaja.  Miyi, wawirrilpalu pantirninjarla ngarnu, kuyu, yarla, nganjawarli.  Wanakijilpalu ngarnu, yakajirri.  Ngayilpalu ngarnu mamurna bush-ngarnaju early days-jilpa ngarnu. 







That's nyampuju ngaju-nyanguju ngularna bury-manu. Well, Napaljarripardulparna mamparl-pungu, "Nyurrurla wurra yalirlinyarra luwarni waja, nganimpaji kapurnalu nyinajala nyampurlajuku." Mamparl-pungu nyampuju ngula karla nguna murnu-murnunyanuku Napaljarriki nganimpakupalanguku. Ngulangkujupalanyanu mamparl-pungupalanyanu ngapujurlangurlu. Wali yungkaparripurulku pulutupuruju warririlkilpa ngaamalya-malya wapaja nantuwuparntaju, ngaamalya-malyalku yilpa wapaja.

Nganimparnalu puta wangkanjarlarnalu, puta yajarninjarlarnalu nyurrujuku. Kirrirdi-jarrijarra Edgar-kurlangukurrapinangu, kirrirdi-jarrijarnirnalu. "Ya, mirni wurrukula kaji pulutuju." Kulparirnalu purda-nyangu, papangkumanjirlangurlaji wungujarrajukujala, wungujarrajuku, no miss, papangkurlangurlangu nganimpapatukurlangu. Ngula karnalu wapajuku still nyampuku jintakujuku, ya all aroung kalarnalu round-jarrija nyampujuku, no wurnturu get away-jarrija kalarnalu.

Nuwulparnalu lani yani wurnturu, wurnturuwangu nyampujuku round kalarnalu wapaja nyuntukurra Ngarnalkurrukurra. Nyuntukurra ngula karlipa live-jarri ngulakurra, yeah, no wurnturu. No kalarnalu wurnturu miss-jarrija, no kalarnalu get away-jarrija lani, lawa. Nyampurlakuju nganimpakupalangupatuju, Japanangka, Japaljarri. Kalarnalu wuruly-wuruly-ngunaja yirrijijiwana narriwana, bush-wana, marnawana.

Kalarnalu kuyu ngarnu bush-ngkarlu marnangkarlu. Ngaka kalarnalu wuraji-wuraji rdakul-pungu purrakukurraju. Kurukari marnangka-jarri kalarnalunyanu manu, kalarnalunyanu marnakurrarluju wuruly-kangu ngajukupalangupaturluju. Nakamarrawarnurlu kalalu kangu ngapujunyanu. Ngapujunyanuku kalalu kangu Japaljarriki. Kalapala wuruly-kangu, kalalu kangu. Ngalipaju ngunaja, (?wali-) ngalingki yirrarnu yirrijijirla yalirlanya karlumparrarlu. Yirrijijingali(?ngki) jawirr-nganturnu. Walirli nganjungkalkulparli yakirirla ngunaja narringka kirdirrparla. Well-ngalingki, yankirrilkingalingki pardany-yanu, emu-lkingalingki pardany-yanu. Walilpangali(?ngki) wirtirla-nyangu yirrijiji, narrikirra. Narrikirralpangalingki nyangu. Ngarringali(?)rla purrakuku parnkajarni ngajukupalanguju ngarriji yalumpuju wurrkalipatuwana. Manunjunungali(?), ngapapurulku ngayi yilparla manurnu-manurnu, manurnu manurnu. Pardurra nganjinilkingalingki yalikirrajuku ngarrirni-rdipi.

Manunpa yalirra ngajunyangu laninkarla wirlinyi yirrijijiwanalpa yirrijijirla-jarrija narriwana. Narriwanajukulpa yirrijijirla-jarrija-yii. Kujawarnujuku kalalunyanu ngaka rdipijarra Japaljarripatuju. Kalalunyanu ngaka rdipija purrakuwarnurlaju. Kalalu jinta-jinta-jarrija nganimpaparntaju. Jinta-jintarra-manu kalalunganpa kujarlu ngaka.

Kalarnalu wapaja-yii no wurnturu nyampurlajuku. Wurnturulpalu yanu yapakaripatu laniji, nganimpaju round nyampurlajuku. Nyuntukurra, Partilirrikirra, nyuntukurra Ngarnalkukurra, 
nyuntukurra kurlarrapurda Tariparikirra. Ngulaju kalarnalu wapajayi ngulangkajuku round. Nuwulparnalu wurnturulku yanu.

 Ngula lawa-lawa-jarrija trouble. Well, ngakarnalu kakarrapurdaju yanu Wajirrkinyangu lawa-lawarlaju. Warrurnalu wapanjunurra holiday. Pinarnalu yanu yangkakurrayijala. Nganimpanyangupatujulu, Japanangka, Japaljarri, pinalu yanurnu. Nyampulparnalu ngurrjulku live-jarrijarra warlanganja-nganjalku laniwangu. Wurntururlarni yilparla murrangkulku yarlu-pinja-yanurra puluturluju, makitirliji, proper wilyirlparirli nyanungurlu.

Nuwulparla wuruly-nyinaja, no. Warumungkukurralpa ngantalpa mirni luwarni. Nganimpa nyanjawangulku murralku, ya, Yanmajirri-side ngantalpa luwarnu, nganimpa nyanjawangulku. Well, nganimpa nyampurlajukurnalu pina-jarrija yantarlijuku nganimpanyangurlajuku ngurungka olden-time-ji.

Wiri-jarrijarnalu-uu, ngarilkilparnalu nyinanja-yanurra kujalkujuku. Jirrnganjarlunganpa parnkanjakarrapatuju, marlajarlunganpa purlka-jarrinja-yanurra, murru-murru-jarrinja-yanurra. Yardalkulu maninja-yanurra malirlangujarrarlu Japanangkarlu, Japaljarrirli ngulangkajuku pirdany-pirdanyparlalku nyurruwarnujuku. Mirri-nyinami ka trouble-ju. Ngulalpa murrangkalku yarlu-pungu. Nganimparnalu nyampurlajuku nyinaja manurnalu jipa-pardija nyampurlajuku. Wantiki-jarrija, rumu-jarrijanganpa trouble-ju.

Nganayirnalu ngurlulku ngarnurra, karlajarra ngamarnaju. Purlawulkunganpa rdipija ngakakariki, ya. Army finish Parkinson time, purlawalkunganpa rdipija armypurulku, ya. Ngarnulparnalu jarnpa-jarnparlu Wickham time-wiyi. Ngarnulparnalu-uu-yi, mukunganpa nganimpanyanguju. Kakarrapurda-jarrijalkurnalu. Warru-uu wapajalparnalu-uu kakarrumparralku-uu. Miyi, purlawuparntajuku purrajarralkujalalparnalu. Army-puruju purlawulkuju rdipijarnalurla yilpa jarti-jarrijalku soldier wiripuru.

Yanurnalu-uu, pinarnalu ngardaly-wantija nganimpanyangukurra nyampukurra country-kirralku jamululku. Pinarnalu backward-jarrija. Pinarnalu jurduly-wantija nganimpaju yilparnalu waja ngarnu yupujuwarnulku. Country-jilparnalu warru ngarninja-yanurnu yakirilki nyiya marnikijiparduju, nyiya miyi yarla yalumpuju kakarrumparra. Pinarlipa yanurnu jurrku nyampukurrayijala and-nganpa rdipija miyiparntaju purlawuparntaju. Still-nganpa army-puruju rdipija Parkinson-lki ngayilki miyiwarnukulku.

New Barrow-rla now yirnalu purlawuju pajarninjunurra army-kirralkujalarlipa yanu, ngarijala yaliji ngari ngariwangujala. Yuwayi, ngarnu ngarnu ngarnu now plenty purlawu yilparlipa ngarnu bread and all army-kurlanguju. Yuwayi, army-kurlangukulkulurla miyiki rdipija yuwayi, that ngurrju-maninjaku kujaku make-maninjaku. Well, mayurlu-jarrijawiyi yilparnalu. Yuwayi, kujaku well-iki still yilparnalu mayurlu-jarrijawiyijiki. Ngakarlipa ngutu-ngutu-jarrija army-rlalku New barrow-rlalku. Kujarlu, kujarlulparlipa ngarnu.

Ngardaly-wantijarlipa, ngardaly-wantijarlipa. Ngulajangkaju Parkinson time yilkirlipa nyampukurra-jarrija, nyampurlaju, Mr Parkinson mardiyilki karnuru nganimpanyangu. Ngulangkalkulparnalu nyinaja trouble-wangulku finish, that's rumulku nganimpanyangu. Ya, that's clothes-kurnalurla rdipija ngulaju army-puru.

Yeah, yuwayi, ngayilparnalu jarnpangku ngarnu Wickham time-iji, yeah, yeah sneaking way and room Parkinson time free, big rumulku, yeah, yeah, yeah, yeah, yuwayi, yuwayi. Yeah army-kirra-jarrija, army-kirra-jarrija yuwayi, wurra, yeah, yeah, yali kumunjayi, army-kirra-jarrijapala, yeah, Jungarrayi, Jampijinpa Kumunjayi, kujajarra. Yeah, that's leader, yuwayi, Jungarrayi yalumpu Gracie-jarraparnta. Ya wirilkilpa army-kirra-jarrinja-yanu war-kungarntilki. Yuwayi, yeah, ngarilkilpa pardija, pardija, army-kirra-jarrijalku, army-kirra-jarrija. Army-kirra-jarrijalpa that free-lki, now ya Jungarrayiji too yalirla. Now ya that's olden time.

(asked question about plane) Yeah, mukurnalu wangkaja laningkaji, lanirnalu muku yukaja yirntirdikirra Yirripirlayinikijaku first time before, mukurnalu yukaja lani mayurlulku.  That mayurlurnalu muku yukaja.

"Well, nyarrpa-jarrirlipa jalanguju? ey, kapungalpa muku-pakarni waja. Yalumpungalpa yarri rdipija waja yalkirirla, wing-jarraparnta waja, ya pinkirrpajarrakurlu, well, wing-jarrakurlu. Wing-jarraparntarlu kapungalpa muku-pakarni jalanguju waja!"

Well, yintirdikirrarnalu muku yukaja. Nyampupiyakurrarnalu yukaja. Yuwayi kanunjulpa ngayi kuja parnkaja. Yuwayi, wing-jarra kujajarra, wing-jarra kujajarra. Ya nyampu now-rnalu lani muku-yukaja yintirdikirra yirripirlayinikijaku. That's ngarirnalunyanu, lani-jarrirnalu. Pinawangurnalu lani-jarrija. Yintirdikirrarnalu muku-yukaja. Ya mukurnalu yukaja lanilki. Ya, like ngangkayiparntarlu that's wing-jarra kajika yangka luwarni, kajika luwarni wing-jarra that's palkakurlurlu ngangkayikirlirli.  Olden-time yirripilayini nyanunguju. Yuwayi, ngangkayiparntarlu like doctor yuwayi mukulku luwarnu.

Mukurlipanyanu free-jarrijarlipa laniwarnuju, mukurnalu yakarra-yakarra-pardija lani yintirdijangka. Well, kulanpa yalumpuju nyarrpa-mani waja too much, iron one waja. Well, tight one kulapanpa nyarrpa-mantarla waja ngayi iron one waja. Plane yalumpu iron different, nyiyajapangarra waji-nyangulparnalu mayurlurlu, waji-nyangulparnalu. Yintirdirlarnalu muku-yukaja. Not yilpa kujangupiya muljungku karriyarla iron one, too much. Yuwayi. Well, mukurnalu lani-lani-jarrija.

And kajikarna yangka lose-mani uncle kuja ngajunyangu (that's ngati), yangka kajikarna lose-mani ngulakupurdangka (that's my 
full uncle) waja, kajikarna lose-mani kujanya, well yirnalunyanu wajampa-jarrija bush-ngka kapu. Bush-ngkarnalunyanu wajampa-jarrija mayurlu first time. Ya, olden time karnuru. Nganimpakupurdangkaju turnujuku, nganimpapatukupalangu that's Japaljarri, Japanangka ngajukupalangumipajuku, nganimpapatukupalangu. Ya that's-rnalu muku lani-jarrija mayurlu, first time. "Walku that's yarripirlayinimipa," ngarilparnalu wapaja mayurluwiyi. Well, yilparnalu think-jarrija, "Nyarrpa-jarri wajarnalu, nyarrpa-jarrirnalu? Still kapungalpa muku-pakarni waja! That's first time wajangalpa rdipija." Well, yintirdikirrajukurnalu muku-yukaja. Karnurulparnalu lani-jarrija muku. Mukulparnalu yukaja. First time-rnalu nyangu nyanunguju plane nganimpaku yarri kulanganta. Ya, pinalpalu wangkaja yapakaripatu, "Kari kuja jalangu army soldier waja ka start-jarri." Ngurrju-manulkulpanganpa kujarluju lanikirrajala. Yeah, soldier-warrilki palka-jarrija. Army-jala soldier kujarnijilpa yanurnu. Ngulapuru and-rlipa nganayirlaji yalirlaji. Ngari ngariwangujalarlipa yanu army-lki. Yalijikirlilparlipa army-kirralku yukaja ngalipaju. Japaljarriwarnujulu yukajarra yulpurrulku wirntinjakulku yalikirraju. Yuwayi nyurrurlanyangukurrayijala uncle-kurra. Walili wirntijalku yalirlajuku. Nakamarralu wirntija, Napaljarri wirntija yulpurrupatu. Ya, him lose him now yalirlanya husband nyanungunyanguju, nganimpakupurdangkajala. Yuwayi, New Barrow-rla, purdujurla. Army-li nyangka, ngulangka yalirlarnalupina-pina-jarrijalku. Pina-jarrijalkurnalu New Barrow-rlaku, hmm, army-rlaju, ya. Ngulawarnujangkaju yalikirra-jarrijalkurnalu trouble-karirlalkuju nganimpaju Alice Springs-kirralku. Ngulawarnurnalu, pinarnalu ngardaly-wantijarni kujarniyijala.

Kankarluparntalku jurnkungkalku, yuwayi. Ngulajangkajuku happy-lkilparnalu muku-nyinaja nyampurlalku jurrkungkalku nganimpanyangurlalku yalijangka Alice Springs-jangkaju. Nganimpanyangu that's trouble-rla again. Trouble nganimpanyangurnalu finish-manu.  Pinarnalu jurrkukurra-jarrija.

Ngulawarnuju Mr Parkinson-lkinganpa rdipija. That's free-lki now ngayi rumungkalku. Rumungkalkulparnalu nyinaja Parkinson time. Ration-lkilparnalu manu yeah, free-lkilparnalu nyinaja tarnngalku. Nyampu ngula karnalu live-jarri.  Ya kirdanakurlangurla, jajanakurlangurla karnalu live-jarri, yaparlanakurlangurla, warringiyikirlangurla, yuwayi. And nyampu karna wangka. Nyampulkujuku karna finish-jarri. Yuwayi, proper kalarnalu wapaja lively-wiyi and karnalu majulku nyina nyurnulku under doctor-lku, yuwayi. Nyampu karna wangkamirra. Finish-lki ngajuluju. Only kalu kurdungurlupatulku wangkamirra. Finish-lki now.  Ngulajukurna wangkaja ngajuluju. 


 


Kujakula mayi juul-juulpawangu wirliya kalarlipa wapal-pardija, wapal-pardija.  Kalarlipa-aa wirliya-uku.  Wardipi kalarlipa warru-pakarnu ngulyakari ngulyakari.  Wirliya kalarlipa puraja laniwarnu.  Kalarlipa puraja wirliyarlujuku no mutukayi.     Kalarlipa purraku yirrarnu malurnparla yalijuku yamangka.  Ngula kalarlipa yamangurlulku wapaja.  Wantangku kalangalpa warru-jankaja-aa. Kalarlipa pina karrkanja-yanu yamakurra ngayi wardapikirliki panukurlulku pulapikirliliki, jurlardakurlu waja, yarlakurlu waja panu-kurlu.  

Kalarnalu yaninja-yanurnu yamakurraji.  Ngula kalarnalu purraja wurajikarda, purraja, purraja.  Miyi, kuyu kalarnalu ngarnu.  Yii, purrakurlanguku yilpa wurajilki pardi.  Nyampujulpanyanu muku jajarnu, wurajilki kalarnalu pardijarra.  Wirliyajuku no mutukayi  nyurruwiyi.  Nyurruwiyi wirliya kalarnalu wapaja, wapal-pardija.

 Yukunju-maninja-yanu kalarnalunyanu warlulku.  Kalarnalunyanu ngalyipiparntarlu manurra, parrajarla karnkarlumparrawarnu ngalyipikirlirliwiyi, piltiwangurlu, ngalyipikirlirli watajitikirlirli, palkarnikirlirli.  Ngalyipikirlirli kalarnalu warluju manurnu.

No mutukayi.  Ration kalarnalunyanu wirliyarlulku (kirli?) kangu mutukayiwangurlujala lawangku.  Jalanguju karlipa mutukayirlalkujala ration-ji maninjawarnuju kanyi kapu karlipa.  Walku-nyanyirni lawa no mutukayi kalarnalunyanu kangu wirliyarlu.  Yuwayi, yukunju-yukunju tiyi, miyi.  Ngulajuku wirliyarlujuku kalarnalunyanyu kangu-uu.  Kuyu kalarnalunyanu kangu.  Jalangu, jalanguju walypalikirlangulkujala karlipa wapaja.  Ngulajangka kalarnalu ngunaja.  Kuyu, wardapi kalalu ngarnu wirlinyiwarnukurlangu yangka.  

Yalikilalu ngatipinkiji rdipijarnu kuyuparntaju waja, yakajirriparntaju, wanakijiparnta.  Kalalu ngarnu, ngarnu, ngarnu.   Kalarnalu jarda-jarrija.  Kalanyanu miily-miily-pakarnurra puntarnin-puntarninjarla kurdu-kurdurluju.  Ngulajangka kalarnalu ngunaja.  Yarda pardija kalarnalu wirliyayijala wardapikirraju wirlinyiji, yarlakurra, ngurlukurra.  Kalarnalu wirliyayijala pardija.     Kalarnalu warru pakarnu-yii yamakurra, yalikirra yamakurra.  Yama kaninjarrarlu kalarnalu purraja kuyuju.  Wirliyarlujuku, no mutukayi. 

Mutukayirlaju karlipa jalangu-jalangulkujala wapami.     Wirliyarlujuku kalarnalu pakarninja-yanurnu.  Warru karrkaja kalarnalu miyi mangarriwangujala ngulaju.  Mangarriji ngakajala kalarlipa jurrkuwana ngarnu.  Ngulangurlukula mangarringirli jakatingirli kalarnalu yalumpujungurlulkukula karr-karrkaja wirlinyi wirliyalku.     

Purlawu kala ngunaja purdangirli jupu-jupurlanguju.  Miyi kala ngunaja, purlawu kala ngunaja.  Kalarnalu yupujukurra karr-karrkaja wirlinyiwurru yupujungawurrpaku kuyuku pakarninjaku wardapiki, warru karrkaja.  Karrkanja-yanurnu pina kalarnalu yangka yurapitikirr.  Ngulaju nyurruwiyijalarnalu ngulaju muku ngarrurnu.     

Kala jalangu-jalangulku kula.  Nyampu kalarnalu wapaja yangka wirliyajuku warru karrkaja wanakijiki maninjaku yakajirriki wardipiki.  Warru karrkaja kalarnalu, warru ngarninja-yanurnirra (sic) kalarnalu-uu, warru pakarninjarla purraja yamangkarlu.  Kalarnalu lunja-purraja.  Ngulajangka kalarnalu munjurlarri kanja-yanu wirliyarlujuku jurrkukurrarluju nganimparluju.   Yilkipakayiyini (sic) kalarnalu manu wirliyarlujuku.  Wirliyarlujuku kalarnalu warru karrkaja.  

Jakati-wapaja kalarnalu.  Wardapilki kalarnalunyanu pakarninja-yanurra.  Marnikijilki kalarnalu pulapi pajurnu kartakukurra, parrajakurra, ngamikirra.  Ngulawarnu kalarnalunyanu kalarra rdanjarr-kanja-yanu, yukunju ngayi kanja-yanu wardapilki.  Ngulangkaju marnkiji-rlaju kalarnalu ngarnu yamawanaju yulpayiwanarlangu kurlaningirntirli.   Nyampurlalu kapu kalarnalu ngarnu yulpayiwanarluju yamangkarluju kuyu.  Ngulajangka kalarnalu pina-yanu jurrkukurra yangka.  Ngunaja kalarnalu.  Ngulajangka kalarnalu yantarlilki nyinajayi-ii.  

Jukurrakungarntirlipa nyina kuja matangka, kuja jukurralku karlipa yani wirlinyiji wardapikiji kuyukuju.  

Ngunaja kalarnalu.   Miyi, tiyi kalarnalu ngarnu.  Ngulajankga kalarnalu yarda pardija wirlinyiji yantarliwarnuju, yantarliwarnuju.

Karingantarlipa wirlinyilki yani, ngulajukurlipa pirrarniji yantarliji nyinaja.  Wirlinyilkirilpa yani.

Wirlinyirliki kalarnalu warru pakarnu-yii ngulapuru marnikiji, ngulapuru wardapi, marnikiji ngulapuru.  

Ngukujanka yamangurlu nyampungurlurlipa pajirni marnikijij waja, warru pajirni.  

Ngulapuru wardapikirra karnalu nganimpajau kuja karrka kuyukurra, warru pakarni karnalu. 

Tarnngajuku warru pakarnu kalarnalu-yi.  Marnikiji kalarnalu yantarlirlilki kupurnu-uu yulpangku manu kartakukurra.   Parrajarlu kalarnalu luwarnu, yamangkarlu-yi-yi luwarnu, luwarnu, luwarnu.  Ngulapuru kalalu wardapi kangurnu, kangurnu yangka yamakurrarlu kuyu.    Purraja kalalu.  Purrayarra ngantalu ya kuyu!  Marnikiji ngayi kala yukunjulku karrija. 

Wirliyajangkajuku, no mutukayi, wirliya, ngayi walku. Edgar- (Yirrka) kurlangurla, Christine-kurlangurlarnalu nyinaja-aa, no mutukayi.  Kujajuku kuurlu start-jarrija no mutukayi.     Mutukayirliji yalilnya kalalunganpa kangu jintaku-jintaku kuurlu-wardingkirlilki walypalirli, kardiyangku kuurlu- wardingkirlilki.  Yalikarikurralpa lirriyinja-yanurnu.   

Mutukayirlilkinganpa, kangulpalunganpa.  Ngulajangka wirlinyilki kalalunganpa kangu mirrijiniki.  Bush medicine-ki kalanganpa kangu. Ngarlkirdikirra, everything-kirra kalanganpa kangu.  Bush medicine-ki kalarnalu-jana jarala-pina-pina-yungu walypaliji. Kala karrujuku yawulyukulku kalalunganpa kangu.  Yalikirrajukurnalu mutukayikirra-jarrija.  

Tarnngalkujuku yalumpuju, tarnngalku mutukayirla ngula karnalu wapaja.  Karnalunyarra, kankulunganpa ngarningki kanyi yangka.     Nyuntulkunpanganpa Napangardipardu yinpanganpa pina kurlurr-mardanu, yinpanganpa nyuntulku Napangardi karnuru.     Napanangkarluwiyilpanganpa kangu-uu kaji nganta mani yawulyu mutukayi Napanangkarluju America-wardingkirliji.     

Ngulangkulku, ngulangkulku yawulyu mutukayiyijala ngarrarnalunyanu manu-uu.  Warlarljarluyijala yawulyurlarlu wirntinjarlarlu, yawulyurla wirntinjarlarlu manurnalunyanu jalpingki, no yapangku Council-rlupuka, no boy-ngki watingki lawa.     Mardukujapaturlurnalunyanu manu jalpingki yawulyu mutukayiji wirntinjarlu.  Yawulyurlarlurnalunyanu manu, no maniyirli, lawa yawulyumiparlu.     

Wirliyajarrayi japu, Wirliyajarrayi japurnalu manu yawulyu mutukayiji.  Ngulaparntajukurnalu wapaja-yi.  Tarnngajukurnalu kangu-uu warlarjaju yawulyurlu mutukayiji kujarnalu manu-yi, no maniyirli, yawulyurlu.   Yawulyu mutukayirnalu manu wirntinjaku.  Wapajarnalu, wapajarnalu, wapajarnalu tarnngajuku ngulangkaju-rnalu wapaja, wapaja, wapaja-aa tarnngajuku.

Ngulangkaji-yi puruku-jarrijanganpa.  Ngakalkunganpa jurnta-puruku-jarrija mutukayi warlarljajuku nganimpanyanguju yawulyu mutukayiji.  Ngulawarnuju, 

Walkulku-yawu karingantangalpa jurnta-puruku-jarrija mutukayi palkarniji nyampuju mardukujakurlanguju warlarljaju waja.  Kulalungalpa help-manilki waja watingkiji waja, walku.  Warlarljaju nyampujukungalpa karnuruju jurnta-maju-jarrija.

Lawalku, finish, walku.  Ngulajangkaji ngayilkirnalu nyinaja, yapakurlangurlalku ngayi.  Ngarrikari ngarrikari kalarnalu warru warrkarnu.  Wijikari wijikarirlalku karnalu warru warrkarni yangka yapakarirlalku.  No warlarljalku, lawalku. Wijikari, wijikarirlalkuju-yii, wijikarirlalku karnalu wapa.  Ngapa kanpanganpa Napangardipardurlu nyunturlulkula ngaka.   Nyampunyanpanganpa rdipija, kujakujuku Napangardilkijiki, jintalkujukunpanganpa nyuntulkujuku nganimpakuju.  Ngulangkujuku.  Yuwayi, ngulajuku, finish. 




(1)  Nyampurlalparnalu nyinaja.  Wirliyajarrayirla-parnalu nyinaja.  Kuyuju-parnalu pakarnu wurnturu-ngurlujuku  --rapiti janganpa, piilkarra, wirlana rapiti-piyajala ngulya kaninjarra kala pangurnu. Nyinaja-lparnalu.  Ngarntajari kalarnalu miyiji ngarnu.  Yarla kalalu-jana karlaja yakajirri, wanakiji kalalu kangurnu manu ngurlu kalalu kangurnu yangka yurrparninja-kurlangu.  Kula kalalu kangurnu yarla-jinta, panu kalalu kangurnu.  Yakajirri, yarla, wanakiji kalalu kangurnu.  Panu-nyayirni kalalu pajurnu.  Ngarrkangkuju kalalu rapiti luwarnu, manu janganpa kalalu luwarnu.

(2)  Wirliyajarrayirla kalarnalu nyinaja.  Kalalu luwarnu parrangkarlu rapiti, janganpa kalalu pakarnu. Ngulawarnuju kalalu yanurnu, kalalu ngula-warnuju purrajalku ngurrangkalku.  Kalalu ngarnu wuraji-wuraji.  Kalalu manyungka karrija purljangka, kuyukari-kuyukari, nyurrpukari-nyurrpukari kalalu manyu-karrija purljangka -- yangka putupurlu-piyarla.  Manu purljangka, kalalu karrija wuraji-wuraji yati.  ngula-ngurlu kala wanta yukajarra ngula -warnu kalalu nyinaja. Kalalu yangka miyilki wanakiji ngarnu.  Yakajirri kalalu ngarnu.  Yakajirri manu wanakiji manu yarla kalalu ngarnu yangka wuraji-wurajirli.

 (3)  Jalangu-jalangu kalu ngarni ngarilki.  Kala nyurruwiyijilpalu kuyuju kangurnu jurdaljaku, ngulalparla karnta yalirli mardarnu yalikirlangu ngulalparla mardarnu karnta, walirliparla, kuyuyu kangurnu jurdalja-nyanuku, kalarla kuyu kangurnu ngamardinyanuku manu kirdanyanuku.

(4)  Yangka yalirliji kalarla marda yungurra nyanunguku-purdangkaku, kukurnu-nyanunguku, papardi-nyanunguku.  Ngakalparla nyanuguku-purdangkaku yungu kapirdi-nyanu jintaku, jirramaku marda nyanunguku-purdangkaku, kurruju nyanunguku. Tarnngajuku malirdi nyanungu-kurlangu yali ngulalparla yungu, ngulalparla kuyu-pardu kangurnu yaliki jintaku jurdaljaku kurruju-nyanuku. Warlaljaku ngakalparla yungurra marda nyanunguku-purdangka ngawurru nyanunguku, yaliki kujalpalu-jana yapakariki yungurra lawa kurruju-nyanu-kariki lawa ngarra-palangu yalumpuju kululku ngunayarla kuyu-pardu-ngurlu -- malirdi-nyanu-kurlangu-ngurlu.

(5)  Kalarla jintaku yungu kurruju-nyanuku kala palarla jirrama jurnta nyinaja kurruju-nyanu-jarra jurdalja yaliki malirdi-nyanuku yalirlijikilpaparla marlaja ngarnu.  Kulalapapalu-pala yali jinta kariki yungurra kurruju-nyanungulku manu nyanunguku-purdangka lawa yalijiji lpalu ngarnu yalumpurlujuku marda jirrama kurlangu yaliji jurdalja walilpalarla yalirli marlaja ngarnu kulalu-jana nyiyaku yarda yungkarlarra kalalu nyanu kulu-jarrija.

(6)  Jalangu-jalanguju ngarilki-jala kuyuju ka kutu ngarninjayani manu yarla, yakajirri manu miyi ngarilki kapala kutu ngarni jalangu yati. Jangkayirla kula kalarla kalinyanuku marlaja ngarnu, ngulaju kapu pala nyanu kulu yijala tirriyungkarla mimayi kulalpa kalinyanu kurlangu ngarnu yapa-kari kurlangu yali ngalapi-nyanuku, yampirri-kirra yalijilpa jintangkujuku ngarnu kulalpa nganjarla kalinyanu-kurlangu lawa yapa-kari kurlangu lawa ngarra -palangu nyanu kulu tirriyungkarla nyurruwiyiji, nyangujulpa-palanganu.

(7)  Nyampu-ngurlujurnalu pardija karlarralku yanurrarlu yulpayi wirlajiki karlarrarnalu ngaka karlirr-nyinaja Patirlirri-kirra pinangu, miyijilpa wurnangkuju karlanyanu yarlaju kapu yakajirri pajininjayanu wurnangkujuku wanakiji, kulkurrurnalu ngunajarra mardangka ngakarnalu miyi-parnta pirrimanurra Patirlirrirlaju yakajirri-parnta, wanakiji-parnta, yarla-parnta kapu-kuyu wardipilpa pakarninjayanu, kulalpalu wardapi jintajuku pakarnu lungkardalpalu pakarnu nyinjirri-rlangulpalu pakarnu.

(8)  Kujarlujuku-lpalu kuyuju panu-manu wardapi-patu ngulaju marnkurrpa-patu, lungkardaju ngulaju marnkurrpa, nyinjirri ngulaju kuyu-yijala ngulajulpa marnkurrpa-jala pakarnu. Ngulaju mardalpa wardapi jinta pakarnu, mardalpa pakarnu nyinjirri panulku, kapu lungkarda-panu yarlalku ngula-kurraju yakajirrilki, ngula-kurraju, wanakijilki kulalpa jintajuku kangu miyiparduju lawa panulpa pajurnu.

(9)  Yalilpa karntangku pajurnulpa yali-jurdaljalpa -nyanunyangu-parntarlu malirdi-nyanu parntarlu yalijilpa manngu -nyangu ngulayijala kalarla kuyuju ngayi luwarnu kurruju nyanuku yali malirdi- nyanurlu ngula parla karnta mardarnu yarlinya kalarla kuyuju kurruju -nyanunguku ngayi luwarnu panu-yijala nyanungurlu ngulajala kala rdanjarr-karlaja yarla, wanakiji, yakajirrilpa pajurnu yaliji malirdi nyanunguku ngarntiji.

(10)  Yali ngulalparla kuyu kangurnu ngulaju yali kurruju -nyanuku ngulajulpa yali yangarlurlu ngarnu jintagkulpa ngarnu kula-jana yungkarla ngakalparla yangka nyanungku- purdangkaku ngawurru-nyanukulparla yungu ngulalpaparla jurnta yali-jarra jurnta-nyinaja yali-jana kurruju-nyanu yali malirdi- nyanuku ngulalpaparla judalja marda-jirrama yali-jarrarlujukulpa-pala ngarnu kulalpapala-jana yungu yapa-karikilki lawa kapili nyanu kululku-jarrijalku, kujanya majulpa nyinaja nyurruwiyi.  Patirlirrirlarnalu nyinaja, nyinaja-rnalu miyi, wanakiji, rapiti manu janganpa kalalu luwarnu marda-jinta, marda-jirramalpalu pakarnu.

(11)  Karlarralkurnalu pardijarra warntaparri-kirra pinangu Patilirri-ngirliji, karlarra Warntaparriji yanurrarnalu karlarra wurajirnalu pardijarra wali-parnalu pilyangku maninjayanu kuyu, miyi, wanakiji, yakajirri manu yarlalpalu karlanjayanu.  Wurajirlarnalu kulkurru ngunajarra yanurrarnalu ngapa-kurraju, nyinajalparnalu Warntaparrirlalku yali--ngirli yangka kalalu miyilki karlaja, miyi kala nyinaja ngapa-warnurla yakajirri, wanakiji kalalu ngarnu miyi.

(12)  Kalalu ngapaju pangurnunja-yanurra, walilpa kaninjarra-jarrijalpa yaliji wirri kaninjarra-jarrinjayanu japija ngulya walilpa kaninjarra- jarrajayanu.  Ngula-warnuju kalarnalu ngapa-kari-kirra yarda pardijarra Warntaparrirlarnalu nyinaja, nyinaja, nyinaja miyi kalarnalu ngarnu yarla, wanakiji, yakajirri.Ngula-ngurlurnalu yangka pina pardijarni, yali-wanajalarnalu pardijarni Patirlirri-kirra, Patirlirri jangkarnalu yanurnu Taripari-kirra wanarnalu nyampukurrajala yanurnu Wirliyajarrayi-kirra.

(13)  Nyampungurlurnalu yatijarra Wirntijangu-kurra pinangu yarla-parnta-kurra, yakajirri-kirra yanurrarnalu Kunapirrirlarnalu nyinaja ngapangka, kankarlulpa ngunaja ngapaju milyi-japuja ngulya, kujalkurnalu yatijarra pirrimanurra Ngarumani-kirralku yalirlalparnalu nyinaja miyi-parnta-kurra wanakiji, yakajirri, yarla.  Ngapalpa kanunju-jarrija, pardijarrarnalu Yarlukanti-kirra japiya-kurra warnirrilpa ngunaja yalikirrarnalu yanurra miyi-parnta-kurrajala yarla-kurra ngarntajari, yakajirri, wanakiji. Ngulaju yaliki-ngarnti malirdi- nyanunguku-ngarnti, jurdaljaku-ngarnti, ngulajala kalarla kuyuyu kangurnu yaliki jurdalja-nyanunguku kapi ngamardi-nyanuku wali-jirramarlu kalapalarla yungu ngamardi nyanurlu, miyi kangurnu kalarla kuyuju yungu ngamardi-nyanuku . Yali nyanunyangu jurdaljaku kurruju-nyanuku kalarla yungu ngulayijala kalapalarla yungu jirramarlu ngamardi nyanurlu, jurdalja nyanurlu kurrju- nyanurlu kalarla yungu miyiji kala ngarnu.

(14)  Ngulajukuja kala kuyu-parduju panujala luwarnu wampana, rapiti, janganpa ngulajala kala luwarnu ngarrkangkuju kuyuju ngulaju ngamardiki-ngarnti manu yali kurriju-nyanunguku-ngarnti, ngulaju kala-palangu jarnku-jarrajuku kangurnu kuyuju yali ngamardi-nyanuku, yali kurruju-nyanuku ngulaju marda-jirrama.  Kurruju-nyanu marda, kala-pala ngarrkangka jintangka nyinaja jirrama karnta-jarra, kurruju nyanu yali-jarraku kala-palangu yiringi yungu kula-jana panukuju yungkalarra kurruju-nyanuwarraku. Lawa nyarralu nyanu kulu tily-yirrakarlarra, lawa maju kululku ngarralu nyanu tily-yirrarkalarra yali-jarrakujuku. Kulajana yungkarla panukuju kurruju nyanukuju.

(15)  Yarlukarntirla-lparnarlu nyinaja ngapalparnarlu muku ngarnu ngulawarnujurnarlu pardijarra Nyirriwirni-kirra, yalirlaku parnalu nyinaja yalirla kala nyinaja wanakiji, yakajirri, yarla-yika nyinamijiki, nyinami ka panu, nyinajalparnarlu ngulajulparnalu ngarnu miyi-pardu manu kuyu-pardu.  Ngapalpa kaninjarra-jarrijana ngakalparnalu ngula pardijarra, kanunju-jarrija. Ngakarnarlu pardijarrija ngulya-kari-kirra, miyi-parnta-kurra-yijala ngulajulpa nyinaja yarla, wanakiji.

(16)  Larrara-kurrarnalu pardijarra yali-kurra kutujala, yalirlinya-parnalu nyinaja ngarnulpaparnalu miyi yakajirri, wanakiji, yarla, nyinajalparnarlu Larraralku.  Ngula-ngurlurnalu yarda pardijarra Jarra-jarra-kurra ngapa yulpayi-kirra yalirlanya kalalu yarla karlaja, miyi wanakiji-parnta-kurra manu jarntuju kalalu-jana mardarnu ngulaju warnapari kalalu-jana wiri-manu jarntuju. Manu purlka-purlkarlu kalalu panturnu kurlardarlu pinangkalparlu-jala ngaka laparda-jala kalalu panturnu jarda-kurrajala wanta wiripuru, kala yangka kala ngunaja kalalurla yurru-kangu yangka ngulalpa yirirrija ngulaju kalalpa wurrangku nyangu, kala yangka rdalji-jarrijalku kala wawirriji. Kala ngulalpa yirirrija. Ngulalparlawurra jurnta nyinaja kaji jarda-jarri wawirriji. Wawirri kala jarda jarrija, ngaka ngula-puru kalarla yurru-kangu kala  panturnulku jarda-kurra, ngaka kala yakarra manu kurlardarlu kala panturnu, kala pakarnulku karlingkilki.

(17)  Ngapa-Walparlalku-parnarlu nyinaja yakajirri-parnta, miyi-parnta, yarla-parnta, kalalu yarlaju karlaja wurnturu-wangujuku kula kalalu yarla jintajuku karlaja kalalu, yakajirri pajurnu manu wanakiji kalalu pajurnu, ngarrka yali kala kuja-purda kari yanu kala yangka wardapi wirliya wirli nyangu kala warru paraja .  .......... kala pakarnu jinta-kari, ngula-warnu kala kuyu nyinjirri nyangu ngulajulpa pakarnujala kuyu. Ngula-warnuju kala yarda yanu ngula-warnuju kala kuyu lungkarda pakarnu, ngula-jangkaju kala wardapilki yarda-pakarnu ngulaju jirrama, ngulaju jirrama kala palangu warru kangu marda nyinjirri manu lungkarda kala pakarnu yarda manu rapitilki kala pakarnu manu kuyu minija kala pakarnu jarda-kurra kala ngulaju pakarnu.

(18)  Kakarrararnalu-pardijarra Yakuranji-kirra yulpayi-wiri-kirra yali -kirrarnarlu yanurra rapiti-parnta-kurra yulpayi-kirra, ngarijalalpa paraja rapitiji, manu yarla-parnta-kurra, yarlaju kalalu karlaja manu wanakiji kalarnarlu ngarnu kurdu-kurdurlu manu yakajirri kalanarlu ngarnu.

(19)  Wali luntukangu purlapalku, wunngukurlu purlapalkulpalu pungu, wunngkurlu purlapa nyurruwiyi-warnu pungulpa yali-wardingkirlijiki, ngulaju kalalu kuyu manu miyi ngarnu kuyu panu rapiti manu janganpa.  Yulpayirlaju kalalu pakarnu ngulajala kalalu karnta-karntarlu kalalu kuyu pakarnu manu yakajirri, wanakiji pajurnu manu yarla karlaja parraja-kurra kalalu yurrparninjarla kangurnu panu-nyayirni yarla, yakajirri, wanakiji kalalu ngari rdanyjarri kangurnu kala panu-jarrija. Kala mungalyurru pardijarra ngakalpa wuraji pirrimanurnu yama, yamangka kala ngari kutu ngunajarra. Ngapa kala nyanu kangu mardungka ngulaju kartaku-wangurlu nyurruwiyiji kalalu mardungka kangu ngapaju marda wanta-jarraku jirramaku nyinajarra yupujurlaju wurnturu ngapa kalanyanu mardarnu mardungka parra-patuku. Kala nyanu ngapa yaliji karlarla karrija pilyangku kala nyanu mardarnu, kalalu ngunanjunu manjiki, kalalu nyanu karnta-karntarlu kangurnu, yakajirri, yarla, wanakiji kuyurlangu kalalu nyanu kangurnu.

(20)  Kalalu wardapi pakarnu ngulya-kurra, ngulya kala palka-manu kalarla karlaja, kala pakarnu kala panu kangurnu, karlarla yalikijala kangurnu malirdi nyanunguku, jurdalja-nyanunguku, kularla yapa-kari-kiji yungkarla kurruju-nyanungukuju kurlarla yungkarla lawa ngarralu nyanu kulu tily-yirrarkarla karlarla jinta yaliki kangurnu malirdi-nyanunguku manu ngamardi-nyanunguku kalarla yungu ngulaju kulu-kujaku, majulpalu nyinaja nyurruwuyiji.

(21)  Kulirralkurnalu wapanjarra.  ..........................kurlirralku yardarnarlu pardijarra yulpayirlarnarlu tarnngajukurnalu wapanjanu kurlirra-purda Nyinjiyi-kirra-pinangu. Nyinjiyi-wangurnalu kakarru-warnu yali Yalyaji-kirrarnalu yanurra yali-kirra pinangurnalu wapanjanurra manu Jilpari-kirra miyi-parnta-kurra, ngulaju miyiji kalalu ngarnu yirrakurru. Yirrakurru kalalu manu yarla kalalu karlaja yirrakurru kalalu karlaja ngulaju wurnturu yaninjakijaku, ngulajangkaju kalalu wurnturulku yanu yarla-kurra manu wanakiji kalalu pajurnu manu yarlaju kalalu karlaja manu yakajirri kalalu pajurnu kalalu kangurnu parrajarlawiringka manu kalalu mardu-kurra kalalu pajurnu. Kalalu kangurnu yakajirri, wanakiji, manu yarla.

Ngulajuku.




Yurrkurrukurlu

Ngulayipalangu warrkiki mardarnu, warrkilpala karrija nganayiki kawarrtuwarraku yilpa maninja-parnkaja, well-i jintalpa yalumpu mardarnu Keeper, marda-wu nganayiji jawirrirli-mardarnu ngulaju old man nganimpakupalangu again panjiji Jampijinpa, ngula mardarnu Coniston-rlaju.


Well-i, nyampu yalumpujulpa mardarnulpapalangu nyanunguju nyampurla pirilyiki.  Yilparla maninja-parnkaja kawarrtawarra, you know, wirlinyirli yangka, yilparla maninja-parnkaja.

Ngunaja, ngunaja, ngunaja, ngunaja, yilpala ngunaja, nyanungujarraju.   Yirdija nyampuwardingkijarra kalapala wapaja old man-jarraju.  Kalalu every way through-jarrija nyampurrarla.  Kala nyinajayi, right.  Nyangulkupala nyanungu.  Kulanganta ngurrju yilparrangupalanyanurla janyungulkujala.  Ngulaju janyunguku, tobacco-ku.

Jungajuku.  Yanulpala.  Kalapala keep going-yanu.  Miyi, miyikula kalapalangu murntu, no flour, ngayi, murntu kalajana yungu, murntu.  Wurrangkuwiyijiki kalajana look out-i-manu, ngayi, jintaku-jintaku.

Right.  Tarnngalku, tarnngarra manulkupalangu ngapanyanujurla jurnta.  Old man, walypali-pakarnukuju, Japanangkapardu tarnngarra manulkurla jurnta, tarnngalkulpa jawirdiki mardarnurra.  Well, yangka nyangulpala, nyangu, nyangu, nyangu, nyangu.

"Nyarrpara, nyarrpara-jarrija yangkaju, ayi?  Nyarrpara?  Tarnngalku nyarrpara?"

Ngaka yangka kalalupalangu, kalalu wanti-wantinjinanu yangka kulkurrukarirlalku.  Kalapala wapirrija.  Ngakalku yangka kalapala wanti-wantinjinanu.  Ngaka kula rdangkarrkurlu rdangkarrkurlurlangulku, well, jawirdikijala yangka kalapalangu mardarnu walypali yalirliji, kalapalangu mardarnu jawirdikijala.

"Might be walypalirlangurlu or yaparlangurlu?  Kala yalumpuju Jakamarrarlu majuyijala.  Ngula marda kalalujana jarnku-mardarnu?"

Jungajuku nyinajalu, might be month-i marda or might be three months-i marda, might be two months-ili nyinaja.  Warri-warri yalirla little bit rdangkarrku-rdangkarrku pinarri-yanu.  Jawirdikilkijala yangkajulpa yali walypalirlilkilpajana mardarnu.

Nganimpajukurnalurla marlaja, pimirdirnaku ngula, tarnngakurla jurnta win-irr-manu.  Wait-i-jarrija.  

"Ngayi yangka kalarla miyimipa yinjarra-yanku wurajingirlirli."

Tiyi, kuyu kalalurla yinja-yanurra.  Yangka plate-iki nganta kala yanu. Kala plate-iwangu yalikila tarnngajuku yanurra, ngurrakurralku.  Waki-mardarnu, waki-mardarnu, waki-mardarni-ii.  Jiringi yirrarnulkupalangu makurntarlangurlu.

"Ayi, ngakakarilki?  Month-ikarirlalku?"

"Ayi, nyarrpangalpa nyampuju ngapujupurajingki jurnta tarnnga manu?"

"Nyarrpa?" kujarlupalanyanu makurntarlangurlu, makurntarlangurlu ngarrurnu, "Ayi, nyarrpa?"

Nyanungujulpa kirringka nyinaja nyampu nganayirla kakarru Yanyurdurla, Yanyurdurla, kalkurni yangka nyampu kulkurru, ngulangkalpa nyinaja.  

Yanyurduwana nyiyarla mayi?  Yirrimirnjirla.  Yirriminjirla kalkurnu yapajulpa nyinaja kirringkaju.  Nyampuju marnkurrpanyalpalu nyinaja.  Now, yangka panukarilpalu, nyampu kurlarra nyinaja, nyampu wurnturuwangu.  Nyampurralpalu marnkurrpa nyinaja, few nganta.

Jungajuku mungalyurru-jarrijalku.  Yanulku.  Wangkajapala,

"Ayi, nyampurlu ngari karnta puntarnu tarnngalku waja!"

"Nyarrpa-jarrirli wajamirnirlangu?"

"Aaa, jalangurlu karli pinyi.  Pinyi karli jalangurlu waja!"

"Jungajuku, pinyi wajarlu jalangurlu!"

Jungajuku wangkajapala.  Wurajingirlipala wangkaja nyinanjakarra.

"Ngarirla karntaju puntarnu, jurnta-manu."

Jungajuku yanu.  Well-i kawarrtawarrakurra yanu maninjaku warru, early, yapaju.  Yuwayi.  Maninjaku warrkirniji yanu.  Manurla.  Nyanungukulpa nyinaja tarnngajuku yalumpurlajuku.  Married-ilpa ngunaja.  Right.  Yangkajupala payilirlipala yarri yiri-manu kamparruwarnu, aa, wurajingirlijiki, yapajarrarlu nyanungujarra makurntarlangurlu, ngunyarripuraji kapu warringiyipurajirli.  Warlkurrulapala yiri-manu, payilirli.  Ngulajangka sharp fellow, pakarnipiya, yiri-manupala.

Jungajuku rdangkarr ngarninja-yanulkulpa, little bit, rdangkarr-ngarninja-yanulku.  Aaa, nyurrupala ready-jarrinjarlalku, ngayilkilpapala ready nyangu.  Ngurulpapalarla nyangu nyanungu nganayiki mungaku parraku yanjilypiriki.   Jungajuku kanunju-jarrinja-yanu.  

Nyanungujulkulpala ngunaja pardayirlaju yangka outside, tent-iwangu, outside.  Ngulaju tent-ingkapala, tent-ingka, pipangka yali nganayirla, tent-i, tent-ingkajulpa live-i-jarrija.  Well, outside-i ngnatalpapala ngunaja, mayiji.

Might be.  Junga, jungajuku-uu nyanungupala yanurnu.

"Yanirli kuja-side.  Nyurru wajarli pinyi ngayi.  Nyanyirli married-ijapa!"

Jungajukupala yanurnu warru.  Kuja-aa, kujarnipala yanurnu.  Yangka, you know, married is wurnturu.  Yanurnu, yanurnu, yanurnu, yanurnu, yanurnu.  Now!  "Nyampu kapala nguna!"  

Karlarninginti yangka little bit wurnturu-manu.

Kuwiiij!  Warlkurrurlu yangkangkujuku walyalku jingi-jingi panturnu kulkurru.  Yuwayi, that walypali pakarnu, government man-ilki nyinaja, isn't it, government man.  Yuwayi, government, government nyinaja, yuwa.  Finish.

Ngula nyanungu karlarningintipala marda kurlardarlu panturnu.

Well, yalumpurla warrkarnurra tarnngajuku Japanangkaju nyampurla pirlingka.  Nyampu jintakari Japaljarri parnkaja yalikirra, Mawu, Mawukurra, nyampu Mawu, yangkajala kujarlipa nyangurnu, ngulangka pirlingka yalumpu kankarlarra.  Wijirrkirla warrkarnu.  Warrkarnu.  Yukaja.

Well-i, yalumpurla kalalu panukari nyinaja kurlarni, nyampurla kalkurnu.  Yalilpalu kurlarnipirdinypa panukari nyinaja.  Right.  Yangkaju yapa yanurnu, yali kawartawarrakurlu, kamulukurlu.  Well, nyanja-yanulpajana kajilpalu wangarlalku turnu-jarrija.  Too late.

And-i, "Now, might be, might be-ilkipala yangkajarrarlujuku purlkajarrarlu pungu waja?  Yawu, nyampuju nyampurrarlangu waku, ngularrarlangu, yuwayi."  Nyampu well-i nyanungurlukili nyampuju yalumpujangka jurru nyanungurlulku yarripalangu yilyaja.  Jungajuku, yuwa, jungajuku rdipijarnulkulparla.  Ngulajangkaju, yuwayi, yanulku yangkaju.  Jintaparnta kawartawarraparnta yarnkanjunu.  Nyampurlajukulpalu panukariji karrija.  

Yanu-uu nganayikirra, Coniston-ikirra.  Pipa nyanungurluju yirrarnujalanyanu? Ayi, yirrarninjawangurlu lawaju.  Yalirlakili yirdi-manu.  Yirrarnu, yirrarnu, yirrarnu, yirrarnu, nyarrpara, nyarrpara? Yimirlangu yangka yirrarnu yalirli Jakamarrarlu.  Ready-manu yangka yirrarnu..  Jintangka ngayi yangka yinyarla yimi-ngarrurnu Randall-ikilki, Randall-ikilki ngarrurnu, ngarrarnu, ngarrarnu, ngarrarnu-awu.


"Wardangkaji!  Wirnmani, ngalipakupalangu ka yani!"

Ngula yapa jintalpala yanu Keeper Kapiss-kirralku, Kapiss-kirralpala yanu jintakurlu kawarrtawarrakurlu.  Ngulangkapala, right, Yinjamurrapalarla.  Walypalirli yaliwardingkilki kangurra Alurayikirra, not Alurayikirra yangka, kanunju Kanajurlakurra, proper town-ukurra, old station-kirra.  Ngulakurra yanu.  Tarnngalkurla yinja-yanu ngayi nyarrpakarrarlu.  Nyanungu walypali kapankurnu rdipija Old Murray yirdi, policeman, Old Murray.

Yanurnu, you know, right up nyampukurra.  Alright, nyampurlalu panukariji yanu.  Ngayi yangka yalumpu kujarlipa water cross.  Karrimirni ka ngapa yalumpujuku.  Well, pirli yalumpujuku, water yalumpu, kirrirrparla nyinaja, water hole, really big water.  Water hole.  Ngulaju, lawajala.  Ngulaju yangkakurrawarnulkujala, nyampupurujala lirrirl-pangurnu.  Yuwa, larripala pangurnu nyampurlu nganayirla.

Right.  Jungajuku yali wantijarra yalumpurla whole lot.  Search-i-manujana.  Manu yali kurlarnipirdinypa kujalpalu nyinaja muljungka, kalkurni.   Yirdiminjikirla, kalkurnilpalu nyinaja.  Ngulajangka yanu-uu.  Nyampurrarlajulpalu every way wapaja.  Yaninja-yanulpalu every way.

You know that, yanurra nganayi jingi-jingi yalumpuwiyi.  Nyanungu yukaja.  Nyanunguju yali purlka walyangkajalalpa nyinaja.  I'll show you that, nyanungu yujuku.  Walyangkalpa nyinaja pirnki.  Jalangurlu karnangku show-mani, jalangurlu karnangku show-mani.  Kutujala, isn't it?  There, Yilpijaminirla, not far.  It's half mile.  Nyanunguwanaju pirnkirlangu karlipa nyanyi.

Ngulajangkaju yuwayi pirnkiki yukaja, yukaja tarnngaju.  Well, pirli, round one there witawangu nyina, well nyampujulpala jirrnganja shut up-jarrija, yunparnulpa, shut him up-manu, marnta.  Yunparnulpa shut him up-manu, shut him up-manu yali pirli.  Kala wirtirla nyangu kala.  Wurajirlijiki kala kuyuju panturnu, until late-irli.  Wurnturu kalanyanu yirrarnu.

Jungajuku, yuwa, nyampuwana yanu, pirliwana.  Minyiparntiparntiwana pinarnu kankarlarra warrkarnurra.  Nyampurla jintakari warrkarnu.  Tarnngajukulpa yalumpurla nyinaja.

Panukaripukalpalujana muku-luwarnu, different mob-puka, karnuru, nothing to do.

Luwarninja-yanujana-aa.  Yangka nyanungurlu missing-manurra again, old man-i, walypaliluwarnu.  He was the walypalipakarnu, old Japanangka, uncle again, old uncle.

Right up yanu, Wakurlpuwana yanu-uu.  Yalirlajukujana wajampa-manu, Egan, Egan-i, like, nganjuwarnuju, nyampu again, whole lot.  Lawajala yangka yali nganayirla, Mission Creek-rla, yangka kuja karlarra.  Lawa again.  Yangka nganjirni-ngnajirni, minijangkarlu, warmurlujangka.  Lawayijala.

Well, first time-wiyi.  Ngulajangkaju-uu, yuwayi, kujapurdarlulpa yalurra pinja-yanu, kujapurdarlu yali yalurra pinja-yanu.  Nyanungujarralpala tarnngajuku live-jarrija.  Jungajukulpala live-jarrija.  Yalumpujuku tarnngajukupala no come out-jarrija, lawa.  Kujapurdarlu tarnngalku pakarninja-yanurnu nganayi warru yatujumpayi Yalaninjikirra.  That far. Nyurru. 



Marlujarra

Ngajunyangu marlujarrapala yananyarra nyampu kakarrumparra, marlujarrapala yananyarra, yananyarrapala nganayi, yangkapala yanu nganayi nyarrparaku karnarla nguruku yalikila warrirni nganayiki Liparntarlaku.  Liparntarlarlalpala nyinaja.  Ngulajupala pardijarra.  Nyinajalpala.  Kujapala Lawarrikirralku yanurra.  And nyinajalpapala Lawarri.  Nyinajalpala yalumpuwardingki, marlujarra yalumpujarra.  Nyainajalpa ngurrapatu, ngurrapatu kapalangu kari, Lawarri, Liparntarla, Parra kapalangu karri, ngurra, ngurraju, ngula kapalangu karri.  Pardijarrapala.  Ngula ngurrara yalumpuwardingkilpala nyinaja.  Ngurra panu manupala, mulju-mulju, there, found out.

Nyinajalpala, pardijarrapala.  Ngakarra-ngakarralkulpala pardijarra, karrija, ngari nyurruwiyi.  Jukurrpaju ngayilpala wapaja.  Yananyarra-aa, yananyarrapala-aa.  Pardijarrapala kurlirra-aa yangka Granite kuja karlumparra, Granite-wati, Yurlpuwarnu, kakarrumpara Yurlpuwarnu, kakarrumparakari.  Granite-ngirlipala yanu karlumparrakarijuku, Granite-juku.  Granite-ngirli yanupala-aa.

Yi karla puntarnilki marlu jintaju.  Puntarnulkurla nganayirli yapurnurlu.  Puntarnirla, nyangulpa.

"Kari, nyampu karna jintalku kuja yani! Nyarrpa-jarrija?  Kari nganayi ngapangku puntarnuju, jurin-pungu ngapa, you know-lpa nyinajanputinja."

Yapurnu, yapurnurlu puntarnu.  Puntarnurla-aa, jinta puntarnu.  Yalumpurlajuku yampinja-yanu, waja-waja-maninja-yanu.  Jinta now yanu, yananyarra jintalku, yanurra.

Nyangulpa.

"Nyiya ka nyampuju nyina?"  Yangka wita nganayi wulyu-wulyu, little rat, jungunypakupurdangka kala, jintapardukari, wulyu-wulyujuku, yirdiji wulyu-wulyu.

Yukaja, manulku, manulku.  Mii-mii-nyangulpa kujarlu,

"Ayi, langajarrakurlu?  Langajarrakurlu, kapu ngirntikirli, wirliyajarrakurlu, ayi, ngirntikirli?"  Nyangulpa mii-mii.  Ngirntikirlilpa mii-mii-nyangu.

"Nyarrpara-manurna nyampuju?  Aaa, kanyirna, kanyirna!"

Kangurra kuja nganayikirra Mulyukurra, Mulyukurra kangurra.  Ngulangkalpa ngurrju-manu, ngurrju-manu muku, marlu-manu.

Marlulku now-lpa parlparu-kangu.  Yuwa. Nyarrparapurda?  Yanurralpa, marlulkulpa yanurra, marlulku muku-wurduju-manu, marlulku now.

Marlujarralku now-lpapala nyinaja.  Ngula wulyu-wulyurla yirdingka, wulyu-wulyurla yirdingka.  Marlujarralkupala nyinaja yalumpuwardingki ngurrangkalku.  Marlujarranya nyinajapala, nyinajapala, nyinajapala.

"Ya! Wurnarna pardiyi!"

"Yuwa."

Nyanungurla jintakari yangkaju, papardinyanu marda, I don't know, papardinyanu marda.  Yali yangka marlunyayirni, wulyu-wulyujangkaju, yangka kirip, murlurn-nyinajalpa, that one, kiripi-kangulkulpa.  Yanu-uu, nyinaja, pardija.

"Wurnalkurna yani-wu!  Wurnalkurna yani!"

"Yuwayi, yuwayi, wurnalku, yawu!"

"Junga yangkaju ngaju kamparrujarra kuja!"

Kamparru manu yangkaju wulyu-wulyujangka, kamparrujarralpa yaninja-yanu.  Nyanungunyangu marlukari wapanjinanu purdangirliwarnu.  Wapanjinanulpala.

Aa, yardapala find him-manu ngurrakarilki, yirdi nganayi Nyurijardu, Nyurijardu, Nyurijardulku, yalikila big place.  Now-lpala ngurrju-manu, two-pala nyinaja.  Yalumpurlalkulpala nyinaja-aa.  Nyinajapala, nyinajapala.  Yalumpuwardingkilpala nyinaja.  Kurlarninyarra ngurrakari ngurrakarilkikipalangu karri kuja mulju-mulju, kurlarni.

Karlarrapala pardijarra Jalyirrparntakurra, karlarrapala pardijarra Jalyirrparntakurra.  Ngulangkapala ngunaja.  Nyinajarrapala.  Ngulajangkaju pardijarrapala kurlarra, pardijarrapala tarnngalku.  Wurnakaripala yanu, muljukari yalumpuju, kulkurrukari, nyarrpaku mayi karnarla yirdiki warrirni?  Jalyirrparntaju purdangirlilki?  Kala yarda yi ..  Anyway, yalikirra mulju.   Yalikirla kulkurru karnarla warrirni yirdiki, yirdiki, yirdiki nyanungu ka karri mulju.  Warrarna, no, Jupurrurla's father knows that.  I never been along to that country.

Ngulangurlu pardimirra mayi nganayiki, muljukari yalikila ngunajarrapala Kuyujarraku, Kuyujarraku.  I don't know another mulju there, kurlarra, yatijarra.  Kuyujarraku, Kuyujarrajangka Yintawalyarriki, Yintawalyarriki.  Yintawalyarrijangkaju-uu karlumparra kuja yanurrapala nganayikirra Warnirriparntaku.  Mirni, karlumparrakulu yanu.  Ayi, mm, ngulaku nganayiki, Pilarlarlu kujanyanu puranja-yanu nyarrpara yangka?

Yuwayi, ngula, ngulapala wapu-pungu Lirrawarnupatu, Lirrawarnupatu, yali wrong-jarrija.  Yanurrapala-aa Lirrawarnupatujangkaju-uu.  Yanurrapala Japiyajarrakurra.  Panujarlu mulju-mulju karna wap .., panujarlu mulju-muljuju witawangujala ka nguna kulkurru-kulkurruju yalumpurlaju.  Kala ngayi karna, ngayi witakari witakari karna milya-pinyi because you know-rna yalumpurla.  Karlumparra kala ngayi karna yirri-puranja-yanulku.  Ngarrirni yangka kajulu, yirri-pura yangka.

Yuwayi yanu.  Yukajarrapala Japiyajarrakurra.  Ngulangurlu now yangka nganayirla ngurungkaju Yintaramurrurla kuja karlarra, Yintaramurrurla.  They call, you white fellow call him nganayi Mt Singleton.  Mt Singleton white fellow-irliji kalu ngarrirni.  That area, kuja karlarra.  Ngulajangkaju ngula yanurrapala-aa.  Miyilpala ngayaki yirrarnu, ngayaki yangka jarlparrpapiyayijala.  Ngurrangkalpala yirrarnu, yirrarnupala.

Yanurnupala.  Yarrpawangulku now ka junma karri, ngula Yarrpawangu junma yangka, stone knife they call it.  Ngulangkapala, ngulangkapala mangarri ngarninjarla yarnkajarra.  Jurntapalarla yanu.  Yanupalarla Yintaramurrukurra.  To the place called Mt Singleton, now.

Yintaramurru.  Ngulajangkapala yanu-uu nganayikirralku, Butcher Creek, Butcher Creek.  Ngulangurlupala yanurra-aa, tarnngalkulpala yanurra.

We let him go from there now Butcher Creek-jangkaju nganayikirralku Yanjiwarrakurra, Yanjiwarrakurra.  Yanjiwarrarlulpalajana yunparnu kurdiji.  

Jalpijuku yanurra yalijipala.  Yanurrapala nganayikirra, Pikilyikirrapala warrkarnu Yanjiwarrajangkaju.  Pikilyikirrapala warrkarnu.  That far we let him go, Pikilyikirra.

Ngulajuku.  Ngurrju mayi kujaju? Jacko Jakamarra

Yamurnturrngukurra karna pina kulpa ngurrakurra Yajarlukurra



Jukurrpakurlu yilpa, yilpa karrija Yajarlurla.  Rdakulpa pangurnu, rdaku.  Pangurnulpa karntangku wulkumanurlu.  Well-ilpa kurdu kiripi-kangulpa.

Kankarlu.  Wapajalpa.  Kurdulparla kiripi-kangu, kiripi-kangulparla.  Well-ilpa jintakari yanurnu.  Nyangu.

"Ayi, kurdu ka nyampuju nyina, ngar, ngarlarrpa karla nyinami.  Kurdu nyampu waja yuruju."

Well-ilpa wurrangku yangka jawirri-nyangu.  Warrulpa wapaja.

"Aaa, jurnta-manirnarla!  Jurntarnarla mani.  Ngayirna jurnta-kanyi!"

Well-i kurdu nyanungunyangukula yirrarnu.  Yirrarnurla.  

Yanurnulpa.  Wapalkurlu pangurnu kaninjarra.  No nyangu.  Nyanjawangurla.  Wapajalpa.  No nyangu yalirli kaninjarrarlu.  Well, nyanjawangujuku.

"Ka nyina nyampuju waja?"  Nyanjawangujuku waja, nyampuju. "Kukurnarla kurdu nyampu jurnta-kangu."  Jurntarra kangu.  Manu, jurntarra kangu.

Well, kurdu nyanunguju jintangkalkurla yirrarnu, yapakarilki nyampungurlu, Karnilpangurlu Yarmurnturrngurla kutungurlu kujangurlu.  Pirli ka japiya nguna.  Aa.

Yakarra-pardija.

"Ayi, nyarrpara yanu nyampungurluju kurdu?"  Lawa nyangurla.  Warrurnurla.  "Nyiyangurlu nganangkuju jurnta-kangu?  Kurdu nyampuju yapakarilki!"  Lawalku.  Nyarrpara warrurnu-uu, no wirliya.  Wirliywangurlu jurnta-kangurla.  Aa, warrurnurla-aa, nyangurla.  Nyangulparla.  "Aa, nyampuwanajuku yanu.  Yapa nyampuwanarla jurnta-manu.  Yanu, kurlirra.  Aa, nyampuwana yanu.  Karna yani maninjaku."

Yanu-uu.  Nyangurla.  "Nyarrpararla ka, nyarrpararla ka nyina?  Nyarrpararla ka nyinami?"

Kurdu panukarilpa nyangu, yapakarilpa nyangu.  

"Aa, nyampu nyanunguju nyinanya!"  Manu.  Kurdu jintakarirla yali pina-yirrarnu.  Nyanungunyangu warlalja maninjarla kangu.  Kulpaja yangkakurra ngurrakurra.  Nyanungunyangukurralku yanu.  Pina yanu ngurrakurra nyanungunyangukurra.  Kulpaja.

Well, yalirlajukulpapala yanu.  Nyinajalpapala tarnnga.  Tarnngalkulpapala nyinaja, ngamardinyanu manu kurdu.  No yapa, no yapa jintakari yanurnu, lawa.  Jintangkulpa mardarnu kurduju, jintangku.  No-wu nyangu jintangku wirriyarlu.  Karlarralpa nyinaja kutuyijala.  Wirriyaju.  Lawa, nyanjawangu.

Nyanjarla yilpa nyangu tarnngangku.  Kulpari warru, yilpa warru nyangu yalirli jintakarirli Jupurrurlarlu.  Nyangulpa yalikirraju.

"Yaa, palkajuku kapala nyina yaliji, palkajuku kapala nyina."

Nyanungulpa nyinaja yalumpurlajuku ngapangka nganayirla. Yajarlurlalpala nyinaja.  Nyinajalpala.  Purraku nyanungurlalpa kiripi-kangu kurdu nyanungu.  Ngulalparla jurnta kiripi-kangu.  Yuwayi.

Well-i yalirlajukupala lawa-jarrija, yalirlajukupala lawa-jarrija.  Yukajapala.  Tarnngajuku.  Yuwayi, tarnngajukupala yukaja. Mm. No-pala pina wilypi-pardija.  Jintakarirlipalangu lawa nyangu yapangku, watingki.

"Aa, lawalku kala!  Kari nyarrpa-jarrijapala?"  Warrurnupalangu puta.  Lawa.  Pina kulpaja yalikirrajuku.  Tarnngalpa nyinaja yalumpuwardingki, purlka, nyanunguju Jupurrurla.  Mm, purlkalpa nyinaja.  Yuwayi.  Tarnngalpa nyinaja yalirlajuku.  Nguru.  

Nyangulpajana yali warlu.  Karlarra kuja.  Warlulpajana nyangu.  "Yali kalu yingkirni warluju!  Yuwayi, warlu kalu yingkirni yapangku.  Winirna ngaka yani nyanjaku.  Yuwayi.  Yani karnajana ngaka nyanjaku.  Winijirna nyanyi jukurrarlu.  Jukurrarlu karna nyanyi, jukurrarlu karna nyanyi."

Yanu yakarra-pardinjarla.  Yaninjarla nyangu.  "Yuwa, nyarrparangurlu?  Nyarrparangurlu?  Nyampungurlu karna kakarrara wapami.  Nyuntulkurnangku pardu-pardu-manurnu, nyunturnangku pardu-pardu-manurnu.  Yii, kanpa mayi nyampurla yingkirni?"

"Yuwa, nyampurlaju karna nyina.  Yuwayi, nyampurlaju karna nyina tarnnga."

"Ngayi!  Kala panukari?"  

"Yali kalu kurlirra nyina.  Kurlirra kalu nyina, kurlirra.  Kuja. Yatijarra karna kulpa.  Yatijarra karna yani ngurrakurra."  Kuja wangkaja.  Kuja wangkajarra nyanungu, "Ngurrakurra karna yatijarra yani, jurrkukurra, warlaljakurra."  


Ngulajuku. Kulpayalu! Yuwayi.Popeye Jangala, tape no 636 b

Jarntujarra




Nyampu karna start-i-mani.  Start-i-mani karna ngajuku palanguku father-ku kujalurla jinta pungu marntiwa, marntiwalurla jinta pungu ngajunyangu, my father-ku yangka muljungka nganayirla Yarrjarlparla, Yarrjalparla muljungka.  Alright finish-yi-manulu yi yuwa nyanungurla muljungka. 

Ngunajapala ngurrangka.  Pardijarrapala kakarrara nyanungu jarntujarra, yananyarrapala-aa Wirnirnnginpaku.  Yatujumparrakilipala yanu Wirnirnnginparlajupala yatujumparra.  Kakarrarapala rdakurl-pungu warnirri- kirra yangka kujarna nyanja-yanu.  Pardanu yilpankujulu, pardanurnu kuja karlarra Wirnirnnginparla kulkurru.  Mukirrirlalpankulu nyinaja.  Ngajurna rockhole-wiyirna ngapa ngarnu.  

Nyanungu jarntujarra kujapala warrku-pungu, mawupala ngajarnu.  Ngulajangka yanurrapala jarntujarraju kakarrara nganayikiji, Jinarlikiji. Jinarlirlapala ngurrangkaju ngunaja country-rla, Jinarlirla ngajunyangurla.  Yapakariji karlumparra ngulaju kajana karrimirni purdangirlilki.  Ngunajapala.  Jukurrapala yarnkajarra kakarrara.  Yangkakula yarnkajarrapala-aa.  Kakarrarapala parrawariny-yanu nganayikirra Karljawarnurla.  

Yangkapala ngunaja rockhole-rla Karljawarnurla ngurrangkaju, ngunajapala.  Warlu,warlulpa purajampa kurlarnimpala, warlu ngarilpa jingi-jingikirla purajarra.  Ngunanjarlapala. Pardijarra kakarrara.  Yanupala-aa kakarrara-aa. No-more-pala Jiliwirrpakurra yanu kurlarnirra.  Yatujumparrawarnujukupala yanu, yanupala-aa.  Yinyapala warrku-pungu nganayi Waanjurna, ngulakurrapala yanurra, ngurrakurra Waanjurnakurra.  Wanjurnarlapala ngurrangka ngunaja.

Ngulajangkajupala mayi yanu kakarrara-aa.  Wulyu-wulyupala pungu muljungka, warnirrirla mayi Tapungka,Tapungka.  Tapungka wulyu-wulyupala pungu, ngarnupala.   Ngulajangkapala yarnkajarra kakarrumpayi.  Wangkajarla jinta,

"Ngaju karna yani kujanya kurlarnimpalawarnu".   Ngamaju indeed.  

Ngamaju yanu kurlarnimpala yinya Ngamarnawarnukirra.  Yatujumparrawarnu wirriyapardu yanurni.  Yangkakula yananyarra Pawuruwana maraju karrupardu.   

Jalangu kujarna karrija pirlingka Mukurrirla.   

Yanurnipala-aa maraju.  Yanurra-aa yatijarra, yangka ruutu kala nyinaja nyurru Ngarnkangka kujarninginti pakarlikurlu mulju.  Ngulangka pungu, wulyu-wulyu pungu.  Parnti-nyangu,

"Kari yapa ka nguna kankarlarni Ngarnkangkaju." 

Pawururla kankarlarra jarda-jarrija, yungu jarda-jarrija.  Jardalkulpa ngunaja.  Nyanungu kurtaji ngulawardingki jamirdipurajikariyinyanu. Warurra yanu pinkajuku yangkakula karlarninginti nganta.  Warurra-yanu kankarlarra.  Parnti-nyangu. 

"Kari ka ... "  Yanu-uu.  Nyangu.  "Kari ka nyampu jarda ngunanya!"  

Juurr-yarnkanjarla pungu-uu, pungu, pungu, pungu, pungu, pungu, pungu, pungu, pungu!  Nyurnu yirrarnu.  Alright.  Lawa pulkulpa nyinaja wirriyaju. 

Alright,  yinyarla ngamapardukulkurla wapalpa yulaja yangkaju yilpinji. Yulajarla wapalpa-aa.  Junga jangku-manu kurlirra Ngamarnawarnuwana.   Yangkakula parnkanjarni-yananya yulanjakarrayijala.  Yaninjarla-aa yapa-aa, 

"Nyampu kuyupardu kala!"

Yulanjarla yilpinji, kuja karlipa yunparni, jinta-jarrijapala.

"Kari nyampu ka ngunanya yapa!"

Ngarnupala, ngarnupala, ngarnupala. Kankarlarniji Pawururlaju ngarnupala, ngarnupala, ngarnupala.  Kari parljakurlulku two-pala bin tuckered out, full up-i, pirda.  Alright. Wangkajarla, 

"Yanirli!"

Yanupala mayi kanjayi nganayikirra, yuwa, Yinirntikirlikirra, yangka muljukurra nganayikirra, Ngarnkakurra.  Alright, ngulangkakula warri-warriji nyangulpa yangka kuja kalu jarntu nyinanya, kuja now, nyinajarnilpa kujarni.  Ngula wirriyarluju nyangu,  "Kari rduju karnaju jurnta kanja-yanu, rduju, kuja warri-warriji now!"

Ngulapala yarnkajarra kaninjarra.

Wangkajarla, "Nyinayalku. Yani karna wirlinyi."  Yanu kakarrara-aa kaninjarra nganayikirra yangka, nyiya yangkaju muljupardu, muljuwangu nganayi ayi?  Yirnintipatu, Yirnintipatu no?  Nyiyarna yali kawarli manu jalangurlu-uu mulju yangka, muljuwangu, Larrka muljukurlukulajala.  Warlangkarla wurduju-manu, waapuru-manu, wurduju-manurla-aa everything-i, nyampu, nyampu.  Waluwarnu, minyira, yangka, wurduju-manunyanu, nyanungukulkunyanu thought-jarrija-aa,  

"Finish-i!"

Alright-i. Pardijarrarla pina karlarra.  Wapuru nyampu yirrarnu minyirajulparla kanja-yanukili.  Nyangu kakarrarakurra,

"Yuwa ngumparnalu nyangka!" 

Wapirdirla parnkaja.  Palumanurlanyinta nyampurla kujarlu. Alright-i.  Yuwa, kalji yangka, white one, alright, nyampurla.  Rurruny-pungu wapuru.  Yanurrapala ngurrakurra ngamirljikirlilki.  Karlarrapala yanurra,  ngamirljikirlilki.  Alright ngurralkupala yirrarnu yunta ngurra.  Ngurrangkalkupala yirrarnu ngapuju warri-warri, ngapujurlangurlu now. Ngapujunyanulkulpapala ngunaja jungulku tarnnga.  Ngunajapala, ngunajapala, ngunajapala warri-warri-ii.  Rangkarr-ngarnupalangu.  Yankajarrapala kakarrara.

"Nyampu mayirli?"  Lawa-nyangulu wara wiyarrpa, wiyarrpa nyampu now.  Ngurrangkapala ngunanjarla jukurra-pardija.   Yarnkajarra-pala.  Maraju yangkakulapala yananyarra kakarrumpayi maraju, marajupala, marajupala.  Yananyarrapala kakarrarninginti Kurduwijawijarla kurlarnimpala.  Yanupala. Kakarrarapala warurra yanu-uu.  Kakarrara ka Ngarnka nganayikirra Yurlpawarnukurra, indeed, rockhole-patu, yangka wiri-wiri kuja kalu nyina ruuturlajuku kuja-purda kaninjarra.  No-more-rnanyarra show-manu yet, Ngarnkangka kankarlarrapurda-aa, nganayirla.  

Nyiya yalumpu karru yirna kawarli-manu?   Warlarla, Warlarlarla parnpijapalanyanu ngulangka purlapa now little bit.  Ngurrangkapala ngunaja ngulangkakili.  Early-palapala pardijarra.  Yangka cross-ju manu maraju.   Yananyarra-pala kakarrara.  Nyangurrapalanyanu jaarlparra-kujurnu Rabbit Flat-wana yilpinjiji.  

Yananyarrapala kakarrumpayi.  Parnkanyarrapala.  Kankarlarrapala. Kaninjarra yangka jinta pardujangarrapala pila parnkaja kakarrara Yurlpawarnukurra,Yurlpawarnukurra. Ngulangka Yurlpawarnurlapala ngurrangkaju ngunaja.  Yaa, rockhole-rla kujapurdajangarra ka ngunanya wirijarlu kankarlarrakurra Yurlpawarnukurra.  Ngurrangkapala ngunaja ngulangkakula.   

Ngulajangkajupala pardjarra.  Pardijarrapala jukurralku yinya kakarrumpayi.   That far ka, ngajunyangujurna puraja.  Thats all Napaljarri.  Yangkakari kujarna nyurrupardu yapakarikirlangu.  Yuwa nyampunya karna jalangurlu pura,  ngajuju alright nyampu mardarnulku.




Ngayirnangku ngarrirni kuruwarri nyampu.  Properly karnangka wangka yali.  Ngatijirriparda ngulangurlu ngula yanu.  Puwalyu-ngunaja.  Well-i wiri yaliji ka ngunami, wiri ka nguna nyanayiji Patilirriji ngalipanyangu.  Wiri ka nguna Patilirri.  Yalumpungurlunyapala yanu yangkaji yalikirra.  

Kuja yungunpaju yirri-pura yungunkulu yalilki purda-nyanyi, yalirralu yingajili.  Yalingirlipala yanu.  Karipardajarrapala yalingirli yanu, watijarra we call them, watijarra karlipajana ngarrirni ngayi.

Yalingirlipala yanu watijarraju.  Yanupala kankarlu.  Yalirlapala walyangka jarrija.  Ngulajangkapala yanu kujalku.  Kurlarralkupala yanu Yurlpawarnuwana, Yurlapwarnuwanapala yanu.  No more yalumpujuku karnangku wari yirri-pura.  Ngulapalarla yali pajurnu yatijarra jatipijirla.  Yangkaju jungarni yungujulu purda-nyanyi.  Jatipijirlapalarla pajurnu.  Kujapala yanu, Yurlpawarnuwanapala yanu.  Yangkalkupala nyangu, nyanungulkupala nyangu.

Kala, karlarra ngulajulpa pakurnu yalumpurlaju jalpiyijala karlarraji, separate-yijala yaliji karlarrakungarnti.  Ngulapala yanu, travel-i-jarrija young fellow-jarrayijala Wawarljajangu.  Ngulaju ngulajukupala nyangulku.  Nyanungujarrapala yanurnu yalumpukurrajuku.  Ngulajangka yalumpurlajukupala.

Nyiya manngi-nyangu?  Nyampurlulkupalangu ngurungku pina-manu?  Yalumpurlu Jarra-jarrarlupalangu ngurungkuju pina-manu.

Kankarlulkupala yanurnu Jarra-jarrakurraju.  Yalumpurlajukupala rdakurl-pungu Jarra-jarrarla.  Jarra-jarrangurlupala yanu, Jarra-jarrangurlupala yanu, Patilirrikirrapala yanu.

Well-i, nyarrpara-jarrija?  Ngayi kujajuku karnangku ngarrirni Patilirri nyarrpara-jarrija.

Ngayilkipala yanurnu Patilirringirliji.  Ngayi karnangku, kujajuku jaljakurra karnangkupala yirri-pura kuruwarri.  Kala ngulapurujukupala thought-jarrijalku, manngi-nyangulkupala, manngi-nyangupala.  Nyarrparapala yalumpungurluju?  Manngi-nyangu yinya.  Jinta yaliji ngulapiya yanu karlarra.  

Yangkajukupalangu nyampu Jangalarlu, Jangalarlupalangu kangu karlarra Warlangarrakurra.  Jutu-pinyi karna yaliji.  Parnkajalu Warlangarrakurraju.  Yalumpupala yanu.  Kuja kurntaju ngulakarna yampimirrayijala yalumpu Ngarnkakurra.  And nyampujarrapala ngulapuru yanurnu-uu nganayijarra, you know, ngarrkajarra.  Yankirripala yalumpurla panturnu.  Nyampukurrapala purajarni.

Nyampurlanyalujana jajarnu.  Ngayilkijanarla lawa-karrija. Now, ngulapuru ngatijirriji kuja jarrija.  Nyanungulu Ngatijirripardangurlu yalingirli kurlirra Ngarnaja karluwarnunya kuja Ngarnaja, kuja kankulu yangka parnkamirni, Pulupujuwana karlipa.  Ramp gate there ka karri yalarni, gate ramp ngayi ka karri.  Nyanungurlaju kuja karlarrapurda Patilirrikirra karlarrapurda nguna.

Kuja jarrijalku ngatijirriji yalumpungurlujuku Jurntikirra, Yinapakakurra, Warlangarrakurra and Karntawarranyungukurra, Murlinjarrikirra.  Murlinjarringirli ngarnu.  Wangu Ngayirrirntingirli ngarnu.  Nyangu.  Ngayirrirntingirli jingi-jingi kuja jarrijalku Kumpurlawurrukurraji.

Kampurlawurru yangka karnalu ngarrirni Karntawaljanyungu, Pussycat Bore-rla kakarrara.  Yalikirra karna wurrangku yirri-pura kuruwarriji.  Aa, nyampuju, nyampu ngula karnalu nyina ngatijirrirla.  Kankarlarni karnalu nyina.  Wapu-pungu kujapurdarlu ngatijirrirli, ngatijirrirli.

Kakarrara-purda yanu nyampuwarnu Yamruwukurra.  Kakarrarapurda yanu ngatijirriji.  Nyampu kurlarninyarrawarnu yanu Pujupakurra yarturlukungarnti ngatijirriji.  Yakurranji kala yanu.  All over-lku kala yanu, ngatijirri jintangurlujuku yalumpungurkujuku.  Nyampu karnalu nyina ngatijirrirla wirliyarla.

Ngatijirrirla karnalu nyina nyampu.  Ngulajangka nyangulku nyanungu.  Rdirri-jarrijarni warlkirri yangka kuja ka wilypirirla nyina.  Puluwanti we call him.   Warlkirri, wiringardi, yirdipatuju, yirdijarraju, yanurni-ii.  

Nyampurlanya nyangulku.  Yalumpu wantija kuruwarri-ii.  Nyampurlanya luwurl-manu wijingkilki.  Yalumpurlajukulpa manyu-pungu, manyu-pungu, manyu-pungu, manyu-pungu.  Yalumpungurlujuku kangu wijingkilki.  Kala Yinapakarlalkulpa warru-nyangu, Yinapakarlalkulpa warru-nyangu-uu.  Warrulpa nyangu Yinapakarlalpa kujakurlurlulku.  Nyampungurlu ngula kangu.

Tarrukuju kuja yangka ngarranparla pirrarnijala purda-nyangkarla kajinpa yantarlarni.  Warrulpa nyangu.  Tumpa, tumpakurlu Yinapakaju nyanungu pangkarla.  Rduyu-karrija ngatijirri karlarrapurda.

Kujakurlurlulku warru-nyangu.  Awu, tarda-yanulku.  Kurdupilyapilya-manu yalumpujuku.  Ngulangurlu yarda yanu Ngarnajaku.  Ngarnajajangka yanu right Murlinjarriki.  Ngayirrirntirla nyangu, Ngayirrirntijangka yanu Murlinjarriki, ngurra kurlarninyarralku jintangkakurralku.  Nyampu karnanyarra kuruwarri pura, karna jungarnijiki jintakurralku.  Well, jintalku ka ngunamirni kujarni yarda pina ngunamirni.

Murlinjarrijangka, Karntawarranyungujangka ngarnurnu right back Ngarnajaku.  Ngarnajajangka ngatijirri yarda yanu Yinapakaku.  Yinapakajangka ngatijirri yarda yanu Patilirriki, nyampurla jingi-jingi.  Puwalyu-ngunaja ngatijirri yangka Patilirri.  Patilirrijangka yanu yangka pirli kuja kalu Yurnmarnpatu parntarri, yangka yali Yurntumurla yangka kuja ka parntarrimi.

Ngula ngarnu.  Ngulajangka yanu right up-iji Jurntulku.  Ngulapuruyijala karlarra yalingirli nyangulpa.  Warlangarrangurlu kujakurralku kaji puwalyu-ngunaja.  Yinya-yi Docker River-purdalku mata-jarrija.  Docker River-rla mata-jarrija.  Yinya, wurnturunyayirni.  

Yalilki, yali now karna ngajurlu level-i-mani.  Ngula karna muku wapa.  Yuwayi, ngatijirri nyanungu karna wirliyarla muku wapa.  Kakarrarapurda karna yani wirliyarlayijala.  All over karna wirliyarlaju muku wapa ngajuju.  Nyampuju karna ngarrirni nymapuju kuruwarri.  

Ngulaju ngajunyanguyijala yanurnu yalumpuju.  Ngulapala purajarni nyampu kuyu, emu.  Aa, nyampuju, ngulaju, ngulaju.

Nyampunya karnangku ngarrirni kuruwarriji, nyampu karna ngarrirni kuruwarri kajilpa yalirlimalku, kajilpaju purda-nyangkarla ngawu-ngawukarijurlu glass-parntakarijurlu, ngula ka nyina ngawu-ngawulku, kuja.  Well, nyampunya karnarla kuruwarriji yirri-pura.  Walya karna kuruwarri ngari yiri-pura.  And too much-i karna, you know.

Yilpa nguna yalumpuju kurlarni ngalipanyangu ngatijirri.  Yuw, Patilirri nyanungu yirdi.  

Ngulapala ngulangurlu warru-karrija yali yangka nyanungu Granite-iwana, yalumpungurluju.  Kuja karnangkupala ngarrirni.  Jintangurluju ngatijirriji all over wapaja, all over panu-jarrija, all over jintangurlujuku.  Nyampu ngula karnalu jungu yapa nyina, yali karlarra, kurlarninyarra, yatujumparra, jintangurlujuku.  

Jintanyalpa wijiji warru-wapa nyampurlajuku yangka wilypiringawurrpa purluwanti, warlkirri.  Ngulanyalpa wapaja wijiji.  Wijingki too much-ilpa manu.  Ngula kurlarninyarralku yalumpungurluju yarnkajarni Pawungurlu.  Yarnkajarni, nyampungurlulpa warru-wapanja-yanu, warru-wapanja-yanu, nyampuju, warru-wapanja-yanu.  Nyangu.

"Kari nyampu ka tari-tari-parnkamirni, waja!  Yalumpu ka tari-tari-parnkamirni-ii."

Warrurla maaly-pungu.  Kururri-wapaja-yi-ii.  Nyangulku.  Kutu lanturr-manulku.  Luwurl-manu wijingkiji.  Manyu-pungulkulpa kujarlulku.

Yalumpuju kakarrarapurda plain-i manyu-pungulku.  Jawirrijana ngunanja-yirrarnu jukurrpanya warlkirri, cockatoo-jana ngunanja-yirrarnu.  Nyanungu wiri-ngarnu wijiparnta.  Yanulku, Kuwangkarnikirralku yanu, Kuwangkarnikirralku.

"Kuwangkarnikirralku karna yani."  Yanulku.

"Nyurrulajulu nyinaka.  Ngayi karna yani Kuwangkarnikirra."  Yanulku.  Yungkaju yanu Murlinjarrikirra.  Yanulku nyanunguju wijiwarnu.

Too much-i wiri jantalypa, you know.  Nyampunya karna kuruwarri right way-ji karna ngarrirni.  Ngulajuku kanpa mardarni.  Nyampuju karnalu nyina ngurra yatujumparrawarnurlajuku, nyampunya Payiji Watiyajirrijangkaju yukajarni.  Nyampuju ngula ka kuruwarri nyampu karri, yalumpu ka karri, Payiji.  Ngurra kurlarninyarrawarnu Watiyajirrijangka nyampuju yukajarni.  Yali yukajampa yatujumparrawarnu, yinya Wangkapurluwarnujangka.  Yuwayi.  Nyampuju kajinpala pirrarni yantarlarni, yinganpala little bit marda purda-nyangkarla jawurrukari nyampuju.  You know, nganayi, Warrumungkurla Warnmarnkurlangu ngayirla kankarlu.

Warrumungu-side, Warnmanpa-side jawurru karnalu, kujapurda kankarlu winarrpawangu.  Not jardiwarnpapiya nyampu.  Kankarlu karnalu pura ngurrakurra, nyampu Warlmanpa-side, Warrumungku-side karnalu pura wirliyaku kujarni kuruwarriji.  Nyampunyajangarra.  Ngurra nyampuju karnalu nyina ngurunyanurla.

Everyway nyampu ngakaju yankurla.  Yaninja-yanu ngurunyanukurra nyampukurra, ngari, no worries.  Yali ngakalu wirliyarlaju nyinakayi.  

Kunangunjungunju yirdi yaliji yuwarli ngulakula, Kunangunjungunju.  Yalirlapala purajarni.  Nyangunkulujana yalumpungurlu nyampukurraju? 



Warlarlangurlu ngari parnkajarni nganayingirli, Ngarnkangurlu, Ngarnkangurlu now, Ngarnkangurlu parnkajarni Warlarla, Warlarlakurrapinanguju parnkanja-yanu wurnturu wurraju.

Kulkurruwangu lawa, kulkurrujarrajuku parnkanjarni-yanu, parnkanjarni-yanu, maliki nganimpanyanguwiyi, nganimpapatukurlangu nganimpangurluwiyi, Jangalaku Jampijinpakuwiyi.

Parnkajarni-ii, parnkajarni-ii, parnkajarni-ii.  Kujajuku parnkanjini ka nganimpa side-iwiyi.  Like-a kirda nganimpaku, nganimpanyanguwiyi Jangalaku, Jampinjinpakuwiyi parnkanyarni karlumpayingirli Ngarnkangurlu. Parnkanyarni Warlarlakurrapala.  Yungkapari-yungkaparilki Warlarlakurralkupala yanurnu, Warlarlawanapala parnkajarni jingi-jingi ngula kuja ka yangka yuwarlilki karri, pub.  Parnkanyarni kulkurru-kulkurru yangka yali Lajamanukuju parnkaja kurlarninyarra, kurlarninyarra parnkaja Lajamanukuju.  Parnkanyarni yalumpu manangkarra kulkurru-kulkurru.

Yuwayi, Yurlpuwarnu, Yurlpawarnukurra parnkajarni.  Yuwayi, paarpari-yanupalarla ngulakuju Yurlpawarnurla.  Yaliji wara-parnpija.  Well-i, yunparnu yalumpurlarluju.  Yangka turruru witangkulpa, pirlirl-pirlirl-yungu.

Ngulangka Yurlpawarnungurlupala yarnkajarni.  Parnkanyarnipala, parnkanyarnipala.  Tarnngajukupala yaninjini kulkurru-kulkurru, kulkurru, kulkurrulku.  Jimanpakulkulpa warlulkulpa rurrurl-yungu.  Yilpapala warlu yurrparnu kujarlu, light-i-manu yangka nganayi warlu, jimanpa.  Luwarnupala, luwarnupala.

Ngulalpa yangka jintakarirliji jiny-jiny-manu, 

"Warluju manta!  Janjilngi-janjilngi, janjilngi-janjilngi warlu manta!"

Watiyakari-watiyakarilpa pajurnulparla.  Kangurnulparla.  Well-ilpa paka-yirrarnu.

"Yaliji maninjintarra, yali janjilngi-janjilngi!"

Lawa.  Warlulpa manunjunurra.  Parnkajarralpa.  Manunjunurralparla, kangurnulparla.

"Nyampunya?"

"Nyampuwangu! Janjilngi-janjilngi maninjintarra, janjilngi-janjilngi!  Yangkajala janjilngi."

Ngakarra-ngakarralku, ngakarra-ngakarralkurla pajurnujunu.  Ngakakarilki jungarnikila pajurnunjunurra.  Kangurnurla.  Yungurla.

"Yuwawu, nyampunya kuja wali janjilngi-janjilngi!"

Parnkanyarni.  Kulkurru yalumpu, kulkurru-kulkurru.  Parnkaja, parnkanyarni kulkurru-kulkurru, kurlarninyarrajuku.  Kurlpurlurnukuju kuja parnkaja, kuja parnkaja Kurlpurlurnuku ngapaku nganimpanyanguku japiyaku.  Parnkaja.   Ngumurlungukurrajana rdipija, Ngumurlungukurrajana, rdipijajana. Running-jarrija kamparruwarnupatu jarntuku again.

Yalumpujulpa wartarirla nyinaja.  Nyinajalpa.  Nyangulu wapirdi.  Wapirdili nyangu.

"Awu, awu jujukurranpa running-jarrija, nyampu jujukurra, nyampuju karalya-karrija, yanurnunpanganpa, rdipija."

Nyanungulku, nyanungu yarnkajarra pina.  Yalumpurlanya, yalumpukurranyajana rdipija kamparruwarnukuju wurnajangu jarntuju.  Nganimpanyanguwiyi yanurnu yalumpukurraju.  Ngulajangkaju yalumpu kamparruwarnulu yilpalu nyinaja business-rla nyampurla jarntungka, jarntupatuyijala.  Jukurrpa. Jukurrparla nyanungurla.

Ngulajangkaju jintaju, jintakujuku ngari nyinajarni.  Yarnkajarni wurnajuku.  Parnkanyarni-ii, parnkanyarni-ii.  Yananyarlipala jirrama. Parnkanyarnipala-aa wurnturu Ngumurlungujangkalku.  Parnkanyarnipala.  Kalkurnu-kalkurnu-jarrijapala, wurra wurnturujukulpala wapanjarni-yanu.  Ngaja-ngaja-jarrijalpala-aa yalumpulku kulkurru-kulkurru.  Kalapa wurra parnkanjinani kulkurru-kulkurru yangka, nyampulku yangka kulkurru-kulkurru parnkanyarni, yangka yalumpu Jarramardawana.  Parnkanyarni Yankirrikirlanguwana.

Parnkanyarnipala kurlarninyarra, parnkanyarnipala, nyampupala, nganayipala paarl-mardarnu Yalikurangi.  Malikilpalu nyinaja nyampurlaju.  Yanurnupala-aa Yalikurangikirra nyampukurralku.  Yatijarra yalumpukurra parnkajarnipala-aa.  Nyangupalajana panu jarntupatuyijala nyampuwardingkipatuyijala. Nyampu walya ngulalpa nyinaja.  Nyangulujana.  Panulpalu nyinaja, lirri-nyinaja maliki wita-witakurlu, kurdu-kurdukurlu, kirdanyanu-kirdanyanu, ngamardinyanu-ngamardinyanu.  Ngari, panulpalu nyinaja.

Ngulajangkajulpalu wirlinyi wapaja.  Maliki, malikimipa, malikimipalu nyinaja nyampurlaju.  Ngulalpalu nyinaja.  Well-ilpalu nyampurralpalu parnkaja yalumpungurlu kakarrumparra, nyampurla well-irla kaninjarra. Nyampu wali kakarrumparra mirnilpalu parnkajarra.

Nyampuju Kayitijikirlangukurralpalu parnkaja karlarrangurlu Warlpiri, Warlpiripatu, Warlpiri again.  Nyampukurra yanurnupala, Warlpirrikirra again.  Nyampukurraju yanurnupala, Warlpirikirra.  Kayitiji, Warlpiri, yuwayi, jurrku yangka ngula karnalu nganimpa wangka jungarni, jurrku.  Well-i ngula nyampujukupala parnkaja malikijarra karlarni wurnajangu, wurnturuwardingki, West Australia-wardingki, nganimpanyangu, Jangala Jampijinpakuwiyi.  Ngunamirni kuja ka yaliji kuruwarri.  Ngulawarnulu, ngula kulkurru-kulkurrjukulpalu parnkajarni Jangala Jampijinpakurlanguwiyijiki.

All the way.  Yanurnu.  Catch him up-manu Ngumurlungu, yalumpuju Jakamarrakurlangu, Jupurrurlakurlangu. Kujarnijipala yarnkajarni nyampukurraju.  Nyampukurrapala yanurnu Yalikurangikirra, mm, Warlaku, we call him Warlaku.  Maliki.

Ngari, yalumpujukupala karlarra yirninti kujalu pakarnulku, ngulangkanyapala, karrijalpapala.  Yalumpuju no-rnajana payurnu yalumpurlajuku.

Yalumpukurrajukupala parnkajarni.  Ngula yalumpurlajukupala panungkalku mixed up-jarrija.  Maliki kamparruwarnurla.  Yuwayi, jintawangurla panungka.  Mapirri-jarrija kujalu.

Ngulajuku.  



Marlurlu

Ngatinyanurlu manu jajinyanurlu mardarnu witawangunyayirni, wiri, marlurlu.  Wirinyayirni kalapala mardarnu, marlurlu.  Kalalu Yampirrirlaju panujarlu nyinaja.  Ngamirninyanu, jajanyanu kalalu nyinaja, jajinyanu yangka, panukari nganayi Wiiny-wiinypa, Kirrkirlardi, ngula kalalu nyinaja and Kaarnka kala yangka nyinaja. Yampirrirla kalalpapala yurunju-nyinaja nyampujarrakula.

"Nguru-mardaka wajarla, kuyukurra kajirna yani."  Kala jakuri-pungu kirda-nyanurlu.  Kala yanu-uu.  Warru-pungu kala kuyu. "Nyiya kuja kuyuju, rdipirri?  Mala?"  Ngula kala warru-katurnu yangka.  Kangurnu kala.

Kala marlurlu yangka nyinaja yinya kankarlarra panparlirla nganayirla yantaru pamarrparla.  Ngukungka kala nyinaja.  Kalajana yangka panukariki nyanguwiyi.  Kalalu kangu-kangurnu yangka mungalyurrukaturlu panukarirliwiyi.

"Kuyu, murrku, murrku, kuyuku!"

"Karija.  Ngayili tiriyi-nyinaka.  Ngatiki ngarirna pardarni, sleep-wangukariki.  Kulinypari ka ngati, kapurnarla kuyukurluku waja nyinami.  Nganjarra, tiriyirlalkurla nyina kuja."  Ngarrurnujana, juwayi-ngarrurnunya.  "Nganjarralku wajalu!"

Kala nyinaja.  Yijardu kala riwi-nyangu ngatinyanu.  Kirdanyanuwiyi, kirdanyanurluwiyikilajala ngayi kala kangurnu yangka.  Ngula kalarla mara-purraja.  Well, ngatinyanu kalawiyi yanurni jalpijala yinya, kalawiyi yirakarijangka, you know.  Ngula marlurnparla kala warlaljakurra yanurni.  Watingki kala nyanunguparntarlu purraja kujakuwiyi.

"Wati, kuyu mayinpa kangurni?  Nyajangunpa katurnu?"

"Ngantarna wirrkardu kangurni.  Jurnta kajulu kuja parnkami waja.  Wilypi-pardinjarla kalu parnkami kuja."

"Jajipardukurla yanta waja kuyuku!  Nyajanguku ka purra?"

"Karija.  Kularnarla yanku jajiparduku, ngarnirra!"

Yii, kala ngarnu-uu ngatinyanukurlangu, ngarnu-uu.  Jarda-jarrijalu ngayinya.  Kala witangkarra kala ngunaja.

"Kuyurla kuja manta! Ngamarlangurlupalanyanu kuyu manta!"

Kala winmarla-pungu.  Kala yakarra-pardinjarla nyinaja.

"Nyarrparangku wangkaja ngati?  Jajiparduju?"

"Ngariji waja kuyu ngarrurnu."

"Manunpa yarungku, mayi manu?"

"Yuw, yarungkunyayirnirna manunjunu kuja."  Kalarla wangkaja ngatinyanuju.  Kangurni.  Pajirninjarla kalarla yungu, yangka ruwu-manurra.  Kala watirli-manu kuyu.  Kalarla yungu.  Ngarnu, ngarnu-uu.

"Kuyu karnalurla" kuja kalalu yangka wangkajalku, "kuyu karnalurlaju puta ngarrirni ngulakuju kuja kurduku.  Paniya-miparlu kanganpa nyanyi jamulu kuja.  Walku, yirikari kalu!"

Yii, kutukari-jarrijalku kala, wuuly-wuulypa-jarrija.  Warlukari kala yirrarnu, fire-kari kala yirrarnu, pupakari kala yampija, pupakari kala yampija kalajarla.  Nyanungu kala ngunaja.  Kulkurrukurra kalapala yangka yirrarnu.

"Nyampurla kuja kulkurruwana ngunaka!"  Kirdanyanu kala ngunaja, ngatinyanu kala ngunaja.  Nyanunguju yangka ngatinyanu kala ngunaja, nyanungu kala ngunaja yitipiwana.

"Kala ngayilpanpa kuja nyampuwana ngunakarla?"

"Nguna karna nyampurlakirli."

"Yuwa, kala?"  Wati kala yakarra-pardija, "Yangka ngayi, warlurlanguku, yangka, turnu-maninjaku!"  Nyanunguku yangka kala ngarlun-kujurnu.  

Kala yakarra-pardija.  Yuwayi.

"Yuwa!  Nyiyarlu kangku nganayi-mani?"  

"Nyiyarlujala ngayiji pajurnu?  Nyiya yarlkurnujalaju?  Namangku!" Ngula kala warlka-wangkaja.  Yi, kala wati purlku ngunanjunu, mardukuja kala ngunaja.

"Kala, yayi?  Kala yangka jungukurra wajarliku, jungu wajarli kuja nguna, yirdija kuja kalinyanu waja!"  kuja kalarla wangkaja kalinyanuju.

"Nyarrpa kanparla wangka?  Nyarrpa kanparla wangka?  Karnangkupala purda-nyanyi waja!"  kalarla wangkaja.

"Malypakarra, malypakarra!"  kalarla wangkaja, "Ngayilkirnarla kuja wangkaja, ngayilkirnarla kuja ngatipurajiki wangkaja kuja yilparlijarra ngurrangka ngunakarla ngajarra jintarlangurla."

"Lawa, ngatiji kaju ngunamirni.  Jinta ngunakarra, ngatiji kaju nguna nyampurlakirli!"

Yijardu.

"Ngari, kala yangka yungka-yi!"  nganayi-manu wiyarrparlu yalikila ngari.

Yuwayi.

"Ngulangka, ngulangka, yirrinjirla, yirrinjirla, yirrinjirla, purlkulurla!   Ngati! Ngati! Ngati!"

"Nyarrpara kuja? Nyarrpara?  Nyarrpara?" kalanyanu muku-nyangu.  Aa, riirlikirlirli kalarla nyangu.

"Wawaaa!"

Tapulpa-manulku, tapu-jarrijalku ngulaju wati yali.  "Aa, jungakirli kaju walku yirrngirrngi-mani.  Nyarrpa-manirnarla kuja ngatinyanuwiyi?"

Yangka kuyu kala ngarnu, ngarnu panukari.  Parnkajarra kalalu yangka kuyuku wirlinyi.  Kala yanurnu.  Purraku kalanyanu ngatinyanurlu manunjunu.  Purraku waja kalarla manunjunu wirlinyirla.

"Wirlinyirla kuja wayiji mantalku purrakuju!"  Yijardu kalarla manu purraku.   Yuwa, yungu kalarla kalinyanuku.  Ngarnu kala.  Yarnkajanya.  Yarnkaja nganayiki, now, yarnkaja jatakarranyayirnilki.  Kuja yangka kala yanu mardukujaju.  Nyanunguju kakarru yanu.

"Ngati, kajirnangku yurtururralku-puraja, kajirnangku nganayikirra?  Ngukungka kapurna nyinami, ngukungka kapurna nyinami, ngarirri, yurlturnparla."

Ngarirrirla, yurlturnparla nyinaja, jalparlarla, you know.  Yantaru kala nyinaja-yi ngulangka.  Yanu warru ngatiji.  Yananyarra, yananyarra, yananyarra, yananyarra, yananyarra.  Yuwurrku rarra-jarrija.  Nyanungurlu kala yangka yuturu-puraja ngati.  Nyurruyijala yarda yanu, yangka early fellow.


Well-i, yala-yala-manu now-rla yali mardukujaku wiyarrpa.  Jangkardurla yunparnu.  Watiya that. Kalinyanurlu tuurnkaja.  Jangkardurla nganayilparla watiya yunparnu.  Jarlturu-yirrarni ka kuyungkuju, malangkuju, yintirdirla, you know, watiyarla.  Yangka maalypari-pinja-yanu, maalypari-pungurla, maalypari-pungu.  Yantarnparrarla karrinja-yanu, karrinja-yanu mardukjaju-uu, yantarnparrarla karrinja-yanu.

Katurnu yangka, tarnnga mala-tarturn-manu nganayirliji, nyampuju, that-i yunparninjirli yala-yala-manu watiya, watiyarla yunparnu.  Tarnnga mala-tarturn-manu yali mardukuja.  Yalikula ngantalpa yijardu karrija, karrijalparlanya-aa! 

Nyanungu yangka watilpa kakarrulku yanu, kurntaju.  Jangkayikirralkujana yanumpa.  Yii, nyinajalpa.  Wurrangkulpajana nyangu yangka panu, tarda-tarda-nyangu, tarda-tarda-nyangu, tarda-tarda-nyangu, watiwiyi, watiwiyi.   Jajinyanulku nyangu.

"Waa, jajipardu yinyawana, yamakarikirralku yanurni."   

Yangka warilya-warilya kuyupardurla ngarrurnu, "Kuyuku, yuwa, kuyuku, kuyu kuja parnkayarni-parnkayarni, maninjintarningki, kuja yinpa nyanyi yalirlakula!"

"Karija-aa.  Ngaju ngarrarnarla ngatiki sleep-wangukariki pardarni.  Nganjarralku ngayili!"  Yijardu kala nyinaja.

Kala yanurni.  Yangka nyampurlangurla kala maalypari-karrinja-yanu.  Maaly-pungu kala.  Luurr-luurr-panturnu kala.  Yi kala malyarrparra yukaja nganayikirra, yurlturnpakurra, yantarukurra.  Eagle-jala kalarla luurr-panturnu.  Kala yukajarra kaninjarra.  Nyinaja.  Alright, ngaka wilypi-pardijarni.  "Warawu!  Pinkangkalkurna kuja yani!"  

Yinya kujakirliji.  

"Ayi, ngatikiji karla wuraji-wuraji-jarri."

Kurntakirlijala yinyaju yanumpa.  Nyangulku jajinyanu, "Yii, ngatikiji kala wuraji-wuraji-jarrija, yijardu, wuraji-wuraji-jarrija, yangka wuuly-wuuly-wantijalku!"

Kurntajala yinyaju tirinkin-yukaja.  Ngarrurnulpa jajinyanuju, yijardu.  Nyangu.  Yulajalpa.  Putalpalurla wangkaja yapaju, walku.  "Ayi, nyarrparawanarlarni waja ka yula?"

"Kurdukuju nyanungurla, no?"

"Karija.  Kuja wayi ngatinyanuju yankurra," kalinyanu wangkaja.  

Ngunaja, ngunajalpa yangkangkakili jurrkungka ngurrangka marlurlulpa yali.  Ngunaja-aa.  Yakarra, yakarra-pardija.  Purraku ngarnu.  Yarnkaja.  Parnkamirra, parnkamirra jamanawana yangka yesterday-warnu.  Puramirra, puramirra, puramirra, puramirra, puramirra, puramirra, puramirra jamanaju.  "Kuja ngunami ngatiji?"  Yananyarra.  Jungarnirli kalajana puraja.  Yananyarra.  Puranyarra, puranyarra.

Nyangurra yangka kulkurrurrarla!  "Yinyangarraju ngatingkiji nyanganyarni, yuwa-aa.  Kukurnarla parnkamalku!"  Wajilikirli paarr-parnkaja.  Kulanganta wankarukulparla karrinjakurraku.  Kulanganta kajilpa nyangurnukila wankarurlu, kulanganta.  Kala walku.  Nyurnu ngayilpa karrijarniji.  Tarnnga mala tardurn-manulku.  Yirdija nganayi kanangurlu.

Parnkamirra, parnkamirra.  Nyangulpa.  "Aaa!"  Warrulpa nyangu, "Yuwayi, ngati, wankarunya?"  Yurnku-yurnku-manu kuja.  "Waraa, ngati!  Yuwa, nganangkuju nyirnpa-manu?  Yangkangkukulajalaju kurntakirlijala?"  Yaninjarla tarda-yanu.  Ngunanja-yirrarnu yulanjakarra-yulanjakarrarlu.  Yangka nyangu, yuwayi, jamana.  Yurlukurl-wilypi-manu.  Kujakurlulkujala ngari ngunanja-yirrarnu ngatinyanu-mipa.  "Ayi, nyarrparna mani?"

Yarnkaja.  Tirirl-pinja-yanu nganayi wurlampi, yangka white one.  Pajurnu, yirrarnu, tirirl-pinjawarnu.  Kulpajarni.  Yangka pajurnu nyampu, nyampupiya, nyampu.  Pajurnu-uu, yanu.  Mukurlangu nganayi yirrarnu wiyarrparlu.  Tirnngi-yirrarnu nganawiyi, watiyalparla kujurnu ngatinyanuku.

Wurrangkurla nganayi-manu, muku nganayi-manu yulanjakarrarlu.  Yananyarni. Yururrurliji parlu-pungu, yururrurliji parlu-pungu.  Warlarlu-yirrarnu nganayijulpa, nganayi-manu paniya yangka kuja kalu rurrpangkarla karri-karri, ngula, rurr-rurrlpa.  Warlarlu yirrarnu yangka nyampurlu, lampurnurlu, ngapurlurlu.  Warlarlu yirrarnu kujakarilpa, kujakarilpa warlarlulpa yirrarnu.  Kulanganta nganayi mulyukuna, pirntina kulanganta kuyu, you know.  Warrulpa nganayi yirrarnu.  Mukulpa nyanungujarralku-jarrija.  Mukulpa warlarlu yirrarnu, pirdikari, pirdikari, pirdikari, pirdikari.

Watiya pajurnu, kirrirdi.  Witi-yungulpa.

"Aa, wapirrarlu yuka jajipardu, kapala kutulku mayi, kapala pangirni.  Yuwa, kuku kaninjarrarlalku yarujanyayirnirli.  Parnkaja walalku.  Yanu yimikirlilki.

"Yuwa kuja?"

"Ngulakula yuwayi kari kakarrukarirlilkingalpa ramarri walangku marda, kakarru kuja yarnkajarni.  Warrurningalpa pungu!"

"Yuwayi, rdipinjanyanparla kuja?"

"Karija.  Wurna marda yanu.  Yaliwayi nganayiki jilangkaku ngayi kanyanu manirra, kanyanu pirntinanpurturnjarlu, ngayi kanyanu manirra!  Rdajanyayirnirla.  Karnangkupala pina kanyi jajipardujarra.  Yijardu!"  

Ngunajalu-uu.  Walalku ngayilpalu ngunaja ngulaju jangkayirlalku.  Ngunaja.  Yakarralku-pardija.  Ngulalkulu ngarnu.

"Ngijipala manta!"

Ngijipala manurra kuyuku nyanungujarrarlu.

"Yunganparla yungu pina kangka!"

"Yuwayi!"

Nyampuwanakula ngatiji yananyarra pinka yanu.  Yinyakurlurla nyanungukupalangu kulpaja.

"Yinyajala yangka paya!  Wurrkarli karrinyarni!  Nyampukurra wurrkarlikirra!"

Pina kangupalangu yijardu.

"Yi, yali rdaljalkili, isn't it?  Yalikila?  Rdaljanyayirni ngayi, ngurl-ngurljirdijinpa ngula!"

"Yijardu."  Kulkurrurla rdirri-yungu.  Warlaljarlu jajinyanu warlaljarlu nyanungunyangurlu pangurnurra, pangurnurra.

"Nyarrpara nganta karna rdilpirr-yinyi kutuju?"

"Kari, walkujala."

"Ngulakirli, ngulakirli, ngulakirli!"

Witiyilpa-yungu.  Pangurnulpalarla, pangurnulpalarla, pangurnulpa papardinyanurluwiyi.

"Nyarrpara nganta karna rdilypirr-yinyi?"

"Walku mayiju?"

"Wurrakirli.  Karlurlu!"

Pangurnurra, pangurnurra, pangurnurra, pangurnurra, pangurnurra, pangurnurra, pangurnurra, pangurnurra, pangurnurra.

"Ayi, walku nyampuju!"

"Wurrarna warrurra yani."

"Kala mayirli kuja jutu-yani nyurrulkurla?"

"Ah, yijardu."

Kukurnunyanu kuja jitija.  Pangurnurra, pangurnurra, pangurnurra, pangurnurra, pangurnurra, pangurnurra, pangurnurra, pangurnurra, pangurnurra, pangurnurra, pangurnurra, pangurnurra, pangurnurra, pangurnurra, kaninjarranyayirnilki.

"Aaa, pujulkurna kuja pinyi, pujulkulpa yangkarna rdakukari, rdakukarilki warru-yaninjakurlangu!"

"Walku-uu.  Jitinja-yanilki kuja, puntarninjaku kuja!"

Yijardu, puntarninjarlalparlangu papardinyanurluju kujurnu.  Marlangu yalikila kukurnunyanulkulparla puntarnu, kaninjarrakurra rawungkaku puntarnu.

Parnkajarralpa yangkaju marlurlu.  Lukurl-pinjarlalpa yirrarnu.  Yuwa.  Yukaja.  Yirrarnulpa.  Yirrarnulpa, yirrarnulpa.  Yirrarninja-parnkajalpa.  Tarl-tarlpanu ngayilpa yuka yirrarnu.  Ruwurl-yungu!  Watiyalpa wirnpangi-mardarnulku.  Jalyurl-kujurnupalangu, jalyurl-kujurnu, kaninjarrakatu jalyurl-kujurnu.  Ngayilkilpapalangu kurinjikarra kangu.

"Aaaa..." purlajalpapala, purlajalpapala.  Nyuwin-nyuwinjardulku ngarilpapala purlajarra.  Walku, walku, ngayilpapala nyinaja yalirlalkukili!  Kaninjarra-manupalangu watiyarluju.  Tarlurrmirntipalangu kampaja kaninjarraju yalijarra yinyajuku.

Kujawiyi ngayilpanyanurla yirdi-manulpanyanurla yungunyanurla nyanunguju marlurlurlu.  Yi, yatijarrawarnu lukurl-pungu, kakarrarawarnu lukurl-pungu, karlarrawarnu lukurl-pungu.

Yarnkajarra.  Kujakarraju karrija tarnngalku.  Jalyurlku, jamulu jalyurl-kijirninjarla kurinjikarra kang-kangku. Purdangirli ngayi yinyalkulpajana ngayijana nyanjarra-yanu.  Yanu kurntaju tarnngalku.

Yangkakujana yinya yapawatiki.

"Ayi, rdipijarni.  Yuwayi?  Nyarrpara nganta kuyuju kuja?"

"Yangka wayipalarla pangikilki yinyarla kala.  Purraku-jarrinjarlarnapalangu jurnta-yanu kuja.  Purrakukurralkurna kuja yanu.  Yirrijijirliji kampaja!  Ngayi, kutu kujarla kapala ngayi wurna-wurnarrajala pangirninja-yani!"

Ngula-yi, nyinanjaku, nyinanjaku, nyanjaku, nyanjaku, yangka panukarirli yalirlilpalupalangu nyangu.

"Yii, walku marda ka wangka.  Marda kangalpa ruyu-wangka ngulaju.  Yii-ii, yii-ii, walkukili.  Walku marda kuja."  Ngurrangkalu wantija nyanjarla, nyanjarla.  

"Yuwayi ngari yilpapala wangkaja, marda jukurrarlangujala kapala yarnkamirni."

Kala walku.  Ngayilpapalangu jalpingkijala ngayi yungu yimi.

"Awu, yanilkirlipa.  Walku."

"Jurntarliparla yani, waja?"

"Yungu nyinami nyampuju."

"Jurntarliparla yani."

Jurntalpalu yanu.  No yapakarirli jina-mardarnu, walku.  No-rla yapakarirla wuwurl-maninjarla kangu, walku.  Yampinja-yanulu ngulangkaju.  Nyinajalpa.  Nyinajalpa-aa.  Yangkakurra panparlikirra yanu.  Nyinaja kala ngulangka.  Nyinaja, nyinaja, nyinaja, nyinaja.  Kuyu kala yungkurnulku yangka ngarnu yapuntawati.  Yanu waja kirri yinyakula.  Yangka yanu-uu.

Jiilyparnu-yirrarnu nganayirliji eagle-urlu, kulu jiilyparnu-yirrarnu-uu.  Kaninjarra nyanungukurra, nyampujuku luparl-panturnu, tarnnga that one panturnu.  Walku-jarrija.  Ngulajuku.  Walku.  Kula nyarrpalku nyampuju kakardajangarra turl-panturnu.  Pieces-manurra.  Yuwayi, walku-jarrijalku.





  


Yapuntakurlu

Nyangulparna nganayi pula panu.  Ngulalparnarla janji-pungu.  Ngarnulparna, ngarnulparna, janji-pinjarlalparna ngarnu-uu.  Pardijalkurna.  Yanulkurna, karlarrapurdalku yanurnu.  Jiljakurrarna yanu.  Yanurna-aa.  Kujapurdalparna karlarrapurda yanu.  Yanulparna.  Yanurna-aa.  Nganayilparna kanta ngarnu wirrkarliwarnu, wirrkarliwarnulkurna kanta ngarnu.  Ngarnulparna partirninjarla.  Yamangkarlulparna ngarnu.  Pakarnulparnarla watiyarlu.  Karlarrapurda again pardija again, karlarrapurdarna pardija.

Yanulparna-aa.  Malikilparna kangu, jarntiyawangujuku kangulparna, kangulparna.  Yanurna.  Ngunajalparna Yirlangkurrunyurla jinta.  Yuwayi.  Ngunajalparna, yuwayi, yuwayi.  Ngunajalparna Yirlangkurrunyurla.  Kankarlarrapurda ngunajalparna, kankarlarrapurda-aa.  Well-i, nganayilki kujurnu ngapalku. Milpirrilki kujurnu mangkurdurlu kankarlarrapurda, kujurnu.

Well-ilparna ngunaja.  Ngaka turlurl-purlaja ngajunyangurla.  Yunguju, Wapirrarluju yungu.  Mm, yuwayi, yuwa, no-lparna purda-nyangu Wapirra.  Walku.  Ngayilparna wapala, wapalalparna wapaja.  Yuwayi.  Junga nyampuju karna yirri-pura, junga.  Not-i karna manyu yirri-pura.  Yanulparna-aa.  Wayi, yarlurnuju ngapangkuju.  Kujapurdayijala ngapaju pardija.  Maarr-maninja-yanu kujapurdayijala karlarrapurda.  Well-irna yalirlayijala pardija.  Yanurna-aa, karlarralparna yanu, yanu, yanu, yanu, yanu.  Yalirlajuku wantaju nganayi pardija.

Wanta yati!  Mangkurdu yati muku parnkaja.  Yuwa, wantapurujurna yukajalku.  Well-irna yarda pardija.  Karlarrarna yanu, karlarra, karlarra, karlarra, karlarra.  Aa, ngulyalku now, ngulyalkurna nyangu, right.

"Nyampu ngulya waja!"  Well, kaninjarrarla jitija malikijirna nyurrungku kangu kujarlulparna kangu, kaninjarrarla jitija.

"You go!"  Jitijarna.  Ngunajalparlijarra yalirlanya kaninjarra.  Ngunajarlijarra, ngunajarlijarra, ngunajarlijarra.  Well, walya kujurnu.  

"Nyiyarlu ngarra kujurnu walya?"  Marntirrji kujurnu.  Ngulawarnu nyangurnu.  Kankarlarrarlijarra warrkarnu, warrkarnu, warrkarnu, warrkarnu, kankarlarrayijala.

Palyal-pardijarrarlujarra.

"Ah, yuwa, wuraji-wuraji waja nyampuju."  Kakarrarapurdalkurna pardija.  Yali yartirri karlarrapurda kujalparna.  Purda-nyangulparna, "Karlarrapurdajalangarrarnu yantarla."  Well-i kakarrarapurda yalirna nganayikirrayijala yangka wulpayi yalumpukurra pina yanu.  Wulpayi yangka yalumpu nganayi Winjinpurlungu manta.

Ngulakurrarna pina yanu.  Yalirla now-rna loose-manurra ngajunyanguju mother-ju, ngamardiji, yalirla now yalumpurlanya Winjinpurlungurluju.  Well-i pinarna yanu kakarrarayijala.  Yanurna, yanurna, yanurna, yanurna kutukarilki, kutukarilki, kutukarilki, kutukarilki.  Nganayirlarna ngunaja Yarlawarnurla rdakungka.  Ngunajarna.  Kujalparnalu, kujalpalu yapangku pangurnu.  Ngulangkarna ngunaja.  Yardarna yarnkaja mungalyurru, yuw, parnkamirra, parnkamirra, parnkamirra.  Ngayilparlijarra yarnunjuku wajaju, maliki and all.

Yanulparlijarra.  Well-irna walyirirlalku, yakirrirlijarranyanu pangurnu.  Well-i, ngapa kujalpa wantija.  Yakirrirlijarranyanu pangurnu, malikirli, yapangku.  Ngunajalparlujarra yalirlajuku ngarra.  Nyarrpa jarrija maliki?  Yuwayi.  Yalirlajukurlu ngarra wuruly-manu ngajukuju warnpangkarni.  Ngunajalparna warnpa, ngunajalparna.  Yangkajurnarla nyangu, "Karnuru, maliki nyarrpara waja?"

Warrukirdikirdi wapaja ngantalparna, warrukirdikirdi wapaja-aa.  Nganayiji wardapi, ngnayiji wardapiji ngulajulparna pakarninjinanu, kijirninja-yanu.  Pukulyulkulparna kijirninja-yanu.  Yuwayi, no warlu, yuwayi.

And yakajirri, nganayilparna ngarnu kanta.  Ngulajukulparna ngarninja-yanu.  Yuwa, pirdaparntajukulparna wapaja.  Might-ilpaju wapirrarlu marda nganayi-manu.  Yanulparna kakarrarapurdalku yali jiljakaringirli wurnturungurlu, yali karlumparrangurlu.  Yalingirlirna pina yanu kakarrarapurda.  Yanulparna-aa.  

Well-u, nganayirlalku kutukarilkilparna yanu.  Warrurnurnarla, watiyakulparnarla warrurnu, warrurnu.  Ngayilparna marnpurnu warru nganayirla mungangka.  Warrurnulparnarla, warrurnulparnarla.  Well-irna rdarri-mardarnu that wakirlpirri, wakirlpirrirla rdarri-mardarnu.

"Ah, yuwa, nyampurlajukurna nguna waja!"

Jungajukurna ngunajarra.  Ngayilparna kuja ngamparl-ngunaja, rirrpangkalparna ngunaja, kuja well nyampupiyarla watiyarla, wakirlpirrirlajala. 

Yardarna yanu.  Wurnturujulparna yanu.  Wurnturungurlu nyampuju karna ngari kutu yirri-puralku.  Yuwayi.  Yanulparna-aa.  Kakarraralkurlijarra, no, yanulparna malikiwangulku, lawalku.  Yuwayi.  Yalirlajukujulu wuruly-manu, walyirrirlajala.

"Wa, nyampujulu manu!"

Yuwayi.  Yanulparna.  Well-i ngapawangurlalku, no ngapa, walku.  Ngayilparna yanu.  Yanulparna kakarrara, kakarrara, kakarrara, kakarrara.  Kutukari-jarrijaju yalirlajuku.

Yanulparna.  Well-irla kutu jarda wantija nganayirlalku, now, marnangkalku, yangka luwirrijirla, marnangka.  Luwirriji kuja ka ngunami.  Ngulangkalkulparna ngunaja.  Ngunajarnurna.  Kakarrarapurda, not kujapurda, kapu kujapurda, no, karlarrapurdarna.  Ngunajalparna, ngunajalparna.  Yakarra-pardijarna ngaka kankarlarralku kujangupiyarlalkurna yakarra-pardija.  Yardarna yarnkaja.  Yanurra, yanurra, yanurra.

"Wayi, malikirlijana nyampu kangu!"  Warnaparirli kangujana kujapurda, kangujana.  Well, yawakiyikirrajana kangu.  Ngulangkajukurnajana muku-tardirr-pakarnurnajana.  Nyurnulkulpalu ngunaja purdangirliji.  Mukurnajana pakarnu.  Pakarnurnajana.  Nyurnulkulpalu ngunaja.  Ngajurnajana jurnta-yanu.  Jurnta yanurnajana.  Yanulparna kakarrara.  Yanulparna, yanulparna, yanulparna, yanulparna.  Wardapirna pakarnu kirdanyanu.  Kangulparna.  Nyanungulku now-lparna kangu.  Kangulparna, pukulyulkulparna kangu.  Well-irna parnti-nyangu.  Well-irna kujurnurra, no.  Yuwayi, kujunurrarna kulkurru.

Yardarna yarnkaja.  Yanirra, yanirra, yanirra, yanirra, yanirra, yanirra.  Kujalkulparna yanu.  Wulpayilkirna follow-u-manu, wulpayilkirna follow-u-manu, follow-u-manu, follow-u-manu, follow-u-manu.  Purajarna, purajarna, purajarna, purajarna.  Ngaparna nyangu nganayi Yarrkamardi.  That winji kuja ka parnka, yali ngapa.  Know-manijala karna nyanunguju.  Ngulangka ngularna ngarnu, punungkalparna ngarnu.  Yuwayi.  Ngarnulparna, ngarnu, ngarnu, ngarnu, ngarnu, ngarnu, ngarnu!

"Nyarrpara?  Yapalkuju rdipija!"  Nganayilki wantirrirna yalinya nganayilki rdipija Wayikurdu.  Yalilkiji purajalpaju.  

"Yuwa, yalarnimpiji ka nyina."  Well-ilparna nyangu, ngurulparna nyangu.

"Wayi, warlu ka janka-wu!"

Nyangulparna.  Kulparilkirna nyangu.  Yuwayi.  Nyangulparna-aa, nyangurna.  "Wayi, yapa ka yanirni!"  Yarnkajarrarna.  Warkarnurrarna kankarlarra.  Wajilijikilparna parnkaja.  Yuwayi, jurnta-parnkajalparnajana yapaku nyampuju.  Parnkajarna, parnkajarna, parnkajarna, parnkajarna.

Nyanungurlulpaju liiyikarrarlu puraja, wantirrirnarlu purajalpaju Wayikurdurlu, purajalpaju, purajalpaju.

"Yalumpurlakala kanpa rdarri-mardarni!"

Yinya ngarrarna wurnturu wuruly-parnkaja, yinjirrirlalku.  Ngapajurna nyampu ngarnujala, well-i no miyi.  And yakajirri nganayi kanta, ngulalparna ngarnu.

Well-ilpajulurla warrurnu kuja.  Ngajurna kujalku yanu.  Kakarrumparrarlulku nganayirlalku wardiji-wardijirla.  Wardijilkirna pardija.  Yii, kujalkulparna yanu-uu, yanulparna.  Aa, yalikirra again-ilparna yanu.  Yuwayi, yalingirli kujarna pardija.  

Ngajunyangu kujalu ngamardilki yirrarnu warlu, ngiji nyampupiyakurralku. Well, yalikirra again-ilparna kulpari yanu yalumpu, nganayikirra nyiyawiyi, Winjinpurlungu, yuwa, Winjinpurlungurla.  Ngulakurranyarna pina yaninja-yanu kujarniyijala, yaninja-yanurnu.  Jungarni manulpaju yali nyanungurlu marda Wapirrarlu.

Yuwa, warrurnulpaju kuja, warrurnulpaju.  Yangkajulparna ngunajalkunya .  Yalinyalparna warnpa, warnpalku ngunaja nganayirla yirnintirla wiringka.   

Nyiyapiyawangu ngarra kirrirdilparna wapaja.  Wita, ngari.  Ngakalkujalajulu yangka nyampu, nyampulku wirirra, nyampulujala, yuwayi.  

Ngunajalparna.  Nyanungulkuju rdipija.  Rdarri-mardarnuju yalirlajuku.  Nyanungurluju wantirrirnarlu rdarri-mardarnuju.  Kujurnulpa.  Ngayilparna, ngayilparna, kuruwintiwinti-jurrurnulparlijarranyanu.  Kuruwintiwinti-jurrurnu nyanungurluju wantirrirliji waja.

"Yuwa, wantirri waja nyuntunyangu waja ngajujurna!  Nyuntunyangu waja!"

Nyanunguju, nyanungujulpa!  Well-i, rdarri-mardarninjarla kangulkuju.  Well, warluju kuja yirrarnu, kujajulu yirrarnu, kujajulu karlarra yirrarnu, kurlarrajulu yirrarnu, rduyu-karrijalku.  Nyanungulpa wantirri nyinaja ngajuparnta.  Nyinajalpa, nyinajalpa.  Ngulajuku kunjururlu, kunjururlu.   Nyinajalpa well-irlijarra.  Ngunajalkulparna.

And malikipiya kalarnajana kalajakuwana ngunaja.  Kalajulu yirrarnu nyampurrarluju.  Malikipiya kalarna ngunaja kalajarla.  No kalajulu ngamirljirla mardarnu, manu kalajulu parnta-yirrarnu kalajarla yalumpurrarlunya yapangku papangku ngarraju nganayi, yuwayi.  Ngunajalparna.  Well-irna, ngurrjulkulparna nyinaja  .  Ngurrjulkulparna nyinaja yaliji.  Ngurrju-manujulu nyanungurluju yapangku yalumparrarluju Napangardimantarlu.  Ngurrju-manu, ngurrju-manujulu, purangi-manujulu.  Kanguju, kangulkujulu yalilki.

And nganayikirlangurlulku, wurlkumanumardawangurluju manu, yalirli yangka walyangarnukurlangurlu.  Ngulakurlangurluju manu, wiri-manuju, yalirlilki wawirrirli nganayirli mijiwirrirli.  Yuwayi, ngulangkulpaju nganayi-manu.  Kalarna wapaja.  Kalarna ngarlajiyi ngarnu, kalarna nganayi yangka wardijiwarnu ngarnu waranjakurlu, kalarna ngarnu ngula pirdangirli-pirdangirlirli.

Wurlkumanumardawangu kala yanu kamparrumpayi.  Wardingirlangu kala pajirninja-yanu.  Kalarna everything-iji ngarnu, yuwayi, everything-iji.

Yuwayi, jintarna yanu.  Ngulajuku. 



Jajirdi

Parnkajarla ngajukupalangukuju kirdanakuju.  Nyampungurlu pardija wurnturuwangu.  Kunjuwunjungurlu nyampungurlu jajirdiji yanu.  Parnkaja.   Ngarrkakurla wapal-pardija.  Yanu-uu, yanu yati kurlirrapurda karlumparrawarnuwiyi, nyampuwiyi yanu, nyampungurlujala Kunjuwunjungurlu.  Yanu murra.  Warru parnkaja, yanu.  Nyampurlakulparla business-rlangurla, business-karirlalpa jinjirri-nyangu.  Business-ikarirlalpa yanu.

"Aaa, mayalkujukurna kujajuku waja yani!"

Yanulpa kujapurdawiyijiki.  Yanu-uu.  Walkujuku.  Wartardirlajuku warru-nyangu.  Business-ikari, business-ikari nyangulpa.  Walku.

"Aaa, kukurna, kukurna yani maralpajuku kujajuku!"

Yanulpa.  Warru-jurruly-wantija.  Walku.  Wurnturulkurla purda-nyangu, yinyangurlurla purda-nyangu nyanungurlu jajirdirliji.

"Mantarra wapanjakurra kinkikiji!  Not kinki, yapangarnuku, ngari, kinkikilarla, mantarra wapanjakurrarla!"  purda-nyangu kujarlangurlu.

"Aaa, waraa, ngarraju kurdu-kurdu marda jajarni!" wangkaja.  Jupu-karrija kujarlalku, yinyarlalkuju, jupu-karrija.  Purda-nyangulpa.

"Kukurna, kukurna yalipurdakiji-jarri waja.  Ngarrajulu kurdu-kurdu, kalakaju kurdu-kurdurlu marlajarra-mani, ngarraju kurdu-kurdurlu!" kujajulpa wangkaja jajirdi, "Ngarraju marlajarra-mani!"

Yirdi nyampulpalu Kunjuwunjurla nyinaja, ngati, kurdupatu.  Nyanungumipa yanu.  Kulpa-jarrija kakarrara.  Kakarraralpa ngarrirninjinanu.

"Not-i, not-i warlulku puralyarralya-jirrika!  Ngulakulangalirla nyinpakuju riwarri-maninjinani kakarrararlu.  Walku!  Kulanpa rikarl-pardi, walku. Ngarrangku muku-pakarni ngarrangali!"  wangkajalpa.  Wala-pajurnulpa warlukujaku, pupakujaku yingkirninjawangu, walku.

Parnkajalpa.  Kulkurrujarrajukulpa parnkaja.  Not-i jardalpa ngunaja.  Parnkajalpa, parnkajalpa.

"Awu, nyiyakuju punkungku?"  Kulpari-manu waja. "Ngayirna kujajuku maralpajuku yani.  Ngunaju mantarlarlangu waja, ngunaju yaparlangu malurnpa waja mantarla.  Four-iji kala mantarla yapa kanjaku, marnkurrpamalku.  Kukurna kulpari-yani,"  wangkajalpa.

Ngunajalpa jintaku.  Nyangulpajana yangkalpa pupayi yungkurnu yapangku.  Aaa!  Parnkajalpa muljukurra.  "Aaa, not-i pupaku yingkirninjaku!  Ngula ka kutulku yaninjinani!"

"Nyarrpara? Nyuntujuku kanpa mayi purda-nyanyi?"

"Shh!  Not-i wangkanjaku!  Wangkanjawangu, ngayi, wurulypa nyinaka!  Ngari marnangkajuku nganja kuyuju, marnangkajuku yangkaju jungunyparlangu nganja!  Mininirlangu nganja, jungunypa marnangkarlujuku!"

"Nyangurla yingkirninjaku?"

"Walku, yingkirninjawangurlu waja nganja!  Ngurrangku pardu-pardu-manu yinyarlu wurntururlulku waja yapangarnurlu.  Yapaku karla riwarri-maninjarla wapa, punkungku!  Riwarri-maninjarla waja ka wapa.  Walku, kula karla jinta rikarl-pardi, walku.  Riwarri-manirra nyanungurlujuku.  Kula ka parnkamirra kurdu, jajinyanupardu, ngatinyanupardu jintakumarrarni.  Yuwayi ka walkurra-mani!"

"Yuwa!"

"Kala kurdu-kurdu yirdija wakunjirla nyampurla kangu, nyampurla.  Marliyarra-marliyarra nyampurla wirrijirla kala kangu, wiri-wirimanji nyampurla kala ranjarra-kangu, pirltirrkanyayirni nyampurla kala kangu yapangarnurlu.  Kutu nyampu Warlakurla kakarrara ka nyanunguju karrimi, nyampulkuju ngapaji.  Karrimi ka ngulangka wirijarlunyayirni, like a river-piya.  Yuwa, witawangu ngayi ka karri!"

Parnkaja-aa, yangka Granite-rla karlarrapurda Yarturlu-yarturlurla.  Yangka Wilawana karlipa kuja kankarlarra parnka, ngulangka kujarninginti ngunajarni.  Ngarnurnu, ngapa punu-ngarninjarla ngulangka ngunaja.  Jukurra pardija.  Yangka Yurlpuwarnurla kakarrarni kuja, kuja ka nguna, yaliwana parnkajarni wajilijiki.  Wirliyawanajuku nyanungunyanguwana yanurnu.  Kujapurda kuja yanu.

And yangkurni, "Waa, ngamarlangu!  Walkulku marda karna ngari nyanungukarilki yapuntarlalku, karnarlajinta karri, aa,  murrkuntarniki!" wangkajalpa jajirdiji, "Murrkuntarniki karnarlajinta walkungkalku karrimi ngamarlangujarraku nyurru wayiji markajarra-manku!  Nyiyawangurlangu karna maralpajuku yani?"

Yanu, yanurra, rdakurl-pungurra, tarda-rdakurl-pungu kaninjarra.  Yurlpuwarnuwana kakarrumpayi parnkaja.  Wardalyawana karlumparra parnkaja.  Kaninjarra yukajarni.  Warrpirnpawana karlumparra parnkaja yangkaju Kunjuwunjukurra.  Kurdu-kurdujulurla wara-parnpija, "Taati!  Taati!"

"Yawu, taatipuraji karnanyarra yanirra, taatipuraji karnanyarra yanirra.  Kalakankulu ngulangka wurulypa-nyina!  Wurdungu waja kajikankulu nyina!"

"Nyiyarla?"

"Wurulypa-jarriyalu, wurulypalu nyinaka waja!"

"Yuwa, nyiyarlangu nganja kuja!"  wangkajarla ngapujunyanukuju, "Yuwa, nyiyarlanpa wiyarrpa kulpari-jarrija?"

"Yuwa, ngarralungalpa muku-ngarningalpa ngulangkukula kakarrarni nyiyawangu punkungku kulinyparlu!"

Jungarniwarnulku majarnu-majarnu-manu warlaljarlaju nyanungu ngurrangkaju.   Kunjuwunjurlajunyanu manu, yii, manunyanu nganayirla.  Manunjunurra.  Majarnu, majarnu, majarnu.

"Wurajijiki, wurajijiki karna pardi!  Wankaruku ngari yingaju nyanungurlujala wapirdi-pakarni kulinyparluju.  Kalajana kurdu-kurdukuju nyampurlajuku nguru-mardaka!  Yardajana yampinja-yanu!"  Jingi-jingirlijiki ngapujunyanurluju ngarrurnurra ngayi.

Kakarrara pardija.  Yangkarlipa Yinapaka nyangu, ngulaju kujajuku, kala kulkurrujarra, kujajuku yanu nyanunguju yinya yatujukari Yilyampuruwana.  Yarnkaja kakarrara Yilyampurulku.  Jungarniwarnu ngarrirninja-yanu Jungarrayi, Japaljarri, "Warluwangu wiyarrpa nyinaka-aa, wankaruku nyinaka-aa, wankaruku waja nyinaka.  Walkungka, ngulangka karla kutu kurduku.  Kutungkulku karla yangkurlu-maninjarla karla wapa, yangkurlu-maninjarla karla wapa kutungkulku.

Jungunypaji nganja marnangkarluju.  Wajili-pungka nyiyakantikanti ngulaju marnangkarluju.  Not-ili warlu yingkika, walku!  Ngula kutu karla mantarra-wapa!"

"Nyuntujuku mayi kanpa?"

"Wurulypalu, wangkanjawangurlangulu nyinaya!"  wangkajalpa kirrikarirla.  Tarda-yanulpa wurnturujuku.  Ngukujulpa ngari ngarnunjunurra ngari yaliji yapakurlangu.  Wangkajalpajana, ngarnulpa ngapa, kulparilpa yanu.

Yaka-jarrijalpa, yaku-jarrijalpa.  Wala-parrurnulpanyanu, wala-parrurnulpanyanu, wala-parrurnulpanyanu.  Yawulyuwiyilpanyanu wala-parrurnu.  Rdakakulpanyanu kujapiyarlu yirrarnu, yirrarnu, yirrarnu, yirrarnu.  Yirrarnulpanyanu nyanugurluju warri-warrirliji jajirdirliji.

"Nyiya-jarri japarna?  Aaa, nganayirna jarriji?  Ngarlu-ngarlurnpa-jarrirna?  Kalakaju purrupardu-pakarni?"  wankajalpa jinta, "Purrupardu marda kalakaju nganayirli ngarlu-ngarlurnpaju pakarni?  Aa, walku.  Nama marda jarri ngarrarna, nama marda ngarrarna jarri?  Kari namaju kalakaju purruparduyijala pakarni?  Kalakarna marda kutangka jarri?  Kari ngulaju kalakaju wiri nyanyi kakalaju pakarni," wangkaja.  Jirringi-yirrarnulpa jintangku.

Nyiyakantikanti yalumpukula yirdi-manu.

"Kalakaju pakarni waja!"

Wala-parrurnulpanyanu.  Yalilpa jungunypapiya jarrija wiyi nyanunguju jajirdi.  Warrulpa parnkaja, jurl-jurl-pungulpa.

"Kari, walku.  Wiri karnaju nyanyi!"  Malurnpalpanyanu nyangu.  "Yama yangka kuja ka yaninjarra-yani manu parnka kuja, kari wiri yaliji."  Might be nganayi kalta-kaltapiya jarrija.  Juurl-pungulpa, juurl-pungulpa different way.  "Walku.  Yuwa, yuwa, marda yalipiyakula?  Yinyapiya marda ngarrarna nyina?  Ngarraju marda nyanungurlujala pakarni?" wangkajalpa.

Kulparilpa yapa jarrija.  Nyiyakantikantiwiyilpa wala-wala-parurnu.  Namapiyalpa yanu, kalta, nganayipiyalpa yanu, yangka ant-ipiya yangka kuja ka yani through ngula, nama.  "Ngula kalakaju waja pakarni purrupardu," kujalpa wangkaja.

Kulparilpa yapa jarrija.  Murrurnulpanyanu, murrurnulpanyanu, murrurnulpanyanu.  Kurlardalpanyanu majarnu.  Majarnulpa, majarnulpa kurlardalku, majarnulpa, majarnulpa. Yiri-manulpa-aa.  Karrinja-pardijalpa yapalku.  "Yungurnarla," wangkajalpa, "nyinaka, kujarlalujuku marnangkarlu nganja kajirnarla jalangu!"

Jija parnkajalpa.  Yijardu wurnalku yarnkaja.  Parnkajalpa-aa.  Wuraji-wuraji-jarrijalpa, kirrikarikirralpa yukaja.  Ngapakurralku jakatilpa-yirrarnu wurnturujuku, wurnturu nyanungurlujulpanyanu jakati-yirrarnu nganayiji jinpirri, nganayipiya mulyarripiya, mulyarripiya, milinyimpapiyalpa yirrarnu, nganayiji jinpirri nyampukuju.  Yuwayi, yirrarnulpa wurnturujuku tarrakuju.

Parnkajalpa.  Ngapalpa turla-manu.  Ngarnulpa.  Yarlurnulpanaynu.  "Yapa-aa!  Ngari nyinaka-aa pupawangunyayirni, nyinaka yapaju.  Kutungkulkulparla riwarri-maninjarla wapa punkungku!"

"Nyarrpararla?  Nyarrpararla?"

"Kuja wangkanjawangu ngari, wurulypa-nyinaka.  Not-i pupa yingkika!  Wankaruku nyinaka, nguruku tarda-kijirninjaku!"  wangkajalpa warri-warri jajirdi, "Ngapa karna nyampuju ngarni, yalumpu.  Ngarrarna jalangu kuja ngari ngarrarna nyanungurlujala ngarraju wapirdi-pakarni!"  Ngarnulpa.

No-lpajana nyiyarlangu puntarnu, walku.  Parnkajalpa, kulpari parnkaja.  Luntu-kangulpa.  Kujurnulpanyanu, kujurnulpanyanu, kujurnulpanyanu, kujurnulpanyanu, kujurnulpanyanu, kujurnulpanyanu, kujurnulpanyanu, kujurnulpanyanu.  Ngulalpa yawurrpuru-jarrija.

"Ngarrarna jalanguju namapiya-jarri."  Kujajukulpa wangkanjinanu. Kirrikari manu, kirrikari.  Wala-wala-parrurnulpanyanu-uu.  Juurl-pungulpa, juurl-pungulpa.  Malurnpalpanyanu yalijiki nyangu.  Juurl-pungulpa, juurl-pungulpa.

"Wiri marda ngarraju nyanjarla pakarni.  Walku!"  Wala-parrirninjarla, yapa-jarrija kulpari.  Riwi-pungulpa kurlardaju jinpirriji, riwi-pungulpa yarda-aa.  Ngurrangkalpa ngunaja.

Yarnkajalpa.  Kulkurru-kulkurrujukulpa ngunajarra.  Parnkajalpa-aa.  Kutukarikarilki parnkanja-yanu.  Nyurrujalalpa riwarri-maninjinanu.

"Ngarra, yukayarlarnikila nganayi side-i.  Yinyaju Warlakuwana ngarrajana nganjarlalkukula kutungkulku.  Nyampu kakarrara."

Parnkajarra ngulawanalku.  "Yuwa, wankarujukunya kanpa nyina, wankaruju."  Yirrarnulpa jakati, parnkajalpa ngapakurra.  "Yuwa, yapaju kanpa nyinpa-jarri, wankarujukunya?"

"Yuwa, kala nyiyarla?  Kala nyiya ngulakula?"

"Ngulangku kutungkulku riwarri-maninjinani!"

"Waraa, wiyarrpa."

"Jungunypaju nganja, mininiji nganja marnangkarlujuku.  Pupa yingkirninjwangurlu, walku.  Ngarra ngulakula pardu-pardurni maninja-yani pupakula.  Nyanjarni-yani waja ka pupakula."

Parnkajalpa.  

"Nyampu, nyampujukurna wangkaja.  Ngarrarnarla ngajujala jija, ngarraju wapirdi pakarni!"  wangkajalpa kuja.  "Ngajujala ngarraju wangkami, pakarni!"  

Pretty flower ka nyanunguju jajirdi nyina, warri-warri kajilpanpa nyanunguju, yuwayi, nganayipiya nyangka mantawajiwajipiya, pretty flower yangkaju ngaju kaju nyina nganayi yuwurna, ngulapiya yumurruju.

Parnkajalpa.  Not-ilpa ngarnu nyiyakantikanti, walku, miirl-nyinanja kulparla rdujurnu.  Yirrarnulpanyanu, yirrarnulpanyanu.  Wala-parrurnulpanyanu, wala-parrurnulpanyanu, wala-parrurnulpanyanu, wala-parrurnulpanyanu.  Yirrarnulpanyanu yawulyumipa.  Yawurrpajilpa-jarrija.  Juurl-pungulpa.  Wala-parrurnulpanyanu malurnpa.  Yangka kalanyanu malurnpajuku nyangu.  Warra-warra-kangu.  Yuwa, nyangkawiyi kujakula nyinanjanta, Napaljarri.  Warra-warra-kangulpanyanu.  "Kari wiri marda ngarraju.  Yali karnaju?"  Nyangu kalanyanu, "Ngarraju wiri marda, kurlurrpa wiri pakarni, warri-warri, ngarraju marda pakarni.  Kala ngarrarna kalta-kaltapiya jarri.  Ngarraju wiriyijala marda nyanyi, kalakaju kurlurrpa wiri pakarni.  Might be pankiji-jarri, aa, marda, yali."  

Wala-parrurnu kalanyanu yalilkijiki.  Yii, kala tarda-yanulku.  Yaparni-jarrija kala.  Nyinaja.  Kala riwi-pungurra, riwi-pungurra, riwi-pungurra.   Kalanyanu wurra-manu, wurra-manu, wurra-manu, wurra-manu.  Kala karrinja-pardija.  Jinpirri kala manu.  Yawirripilinjirli kala yarnkaja.  Kutukurralku parnkaja-aa, kutulkurlapardu ngunajarra.  "Kutulku karla mantarra-wapa!"

Nyangulpa wurnturungurluju.  Wurnturungurlulpa nyangu.

"Waa, wapiji no more witalpa ka kanja-yani, wapukurru nyanungurlu yinyarla kinkingki!  Wapukurru yangka.  Wayi wapiji yarturlu luwarnu kala yalirli wapukurru.  Yangka japu-japu kuja kalu pakarni ngulapiya wapukurru witawangu nyanungukuju.  Wapiji no more kujapiya, wumarra!"

Ngulakurlurlu lajalingki karrinja-pardijarni nganayikirliji wapijikirli.  Wapukurru manu.  Yuwalimanjirla, yangka yapajilpa nyantarl-karlija.

Wurnturungurlulpa nyangu, yangka yapajilpa yurdingirlilpa nyangu, wari-yanu.  Nyangu-uu.  Yanurni mantarra-wapanjarla.  Karrinjarra nganta pardija.  Kakarrarapurda pardijarra.  Kuja ngantarla ngurrngu-ngurrngu-wangkanja-yanta.  Kula ngarralparla walyaju nyiya mantarra-wapaja.  Yanulpa.  Ngurrnguku, ngurrnguku, ngurrnguku, ngurrngukurra pardijarra.  Nyanungu purdangirli rdakurl-pungu.

Yapamanjilpa warra-warra-kangu, wiyarrpa-aa, nyantarl-karlinjarlalpa, yapaju ngalipapiyaju, warra-warra-kangu-uu.  Yuwalikari-yuwalikari ngurralparla karrija.

Pardija.  Pardija.  Kamparrurluyijala nyangu yali kuja, kuja yali kakarru.  Jungarni yaninjawangu, ngayi yanurnu yantarn-yantarnpa.  Parnkajarra.  Mirdijarra kalarla yuljarr-pungu.  Ngapaku kala kujangirli kakarrungirli turlurl-wantinjarla ngarnu.

Yanu.  Wala-parrurnunyanu, wala-parrurnunyanu, yukakari-yukakarinyanu wala-parrurnu, wala-parrurnu, wala-parrurnu.  Kanunjumparra yukangka yirrarnu nganayiji jinpirriji, yuwurnpa.  Nyangulparla.  Pankiji-jarrija, pankiji wita, kulinypanyayirni.  Tarnnga kajana nyanungurlu pajirni kurdu-kurdurlangu, yaparlangu kajana pajirni, tarnnga.  Yarnma-mani ka pankijirli.  Well, nyanungu pankiji-jarrija, nyanungupiya-jarrija, ngula nyanunguju jajirdi warri-warri.

Nyinajalpa.  Kutulku nyampukulalpa well ngapangkajuku yangkakula yuka karrinjarra-yanu ngapangka side.  Ngulangkalpa nyinaja, wita, inside.  Mantarrarni-wapanja-yanu yunpurrku-kujurnu nyampujangka kurdu-kurdu, yunpurrku-kujurnu, nyampujangka yunpurrku-kujurnu.  Nyampujangka, yangka, yiriwarrajangka kurdu-kurdu, pirltirrka kujurnu, watirlijangka kujurnu.  Kala yapaju wiri-wiri kujakula yunpurrkurnu-kujurnu.  Nganta ngukukurraju parnkaja.  Parnkaja nyanunguju kinki.  Nganayi kinki mantarrarni-wapanja-yanurla.   Turlurl-wantija.  Pirri-manu, pirri-manu yangka kujarlu kuja karlipa ngarni yangka, kujarlu, well-i, jarranturlu.

Jalangunya turlurl-wantija.  Lirraju pujul-pajurnu, pujul-pajurnu.  Kulanganta nyiyarlu lintarr-yirrarnu.  Juurlparra-pungu yalikarikirralku.  Purlurr-pakarnunyanu.  Yuwayi, purlurr-pakarnunyanu.  Yarda turlurl-wantija, kujarnilki jila yarda juurl-pungu.  Pujul-pajurnu.  Juurl-pungu kujayijala.

"Awu, nyiyarlu?"  Purlurr-pakarnunyanu, "Awuu, nyiyarlulku kaju?  Nyiyarlulku kaju kujawangujala ngarralpa ngunaja?  Ngulalpa yangka?"  Kujalpa nyampujarra mirdipijipiji-nyinaja.  Ngulalpa yangka kujarlu kujalpa nyangu, tuurl-pajirninjarla parnkajarralpa.  Kujarlu manulpanyanu yampa!  Yarturlukulku yarnkajarra, yarturlukulku manu wurrangku.  Manunjunurra yarturlulku.  Parnkajarni, parnkajarni, yarda tarda-yanu.

Ngapajilparlajinta nganta wapal-wapal-pakarnu, wapal-pakarnu, wapal-pakarnu, wapal-pakarnulparlajinta ngapaji.  Nganayi turlurl-wantija.  Wapiji, ngari yarturlulpa mardarnu wapukurru.  Turlurl-wantija.  Ngalyalkulpa pujul-pajurnu murnmajuku.  Yarturlu manu, piirl-pakarnulpanyanu nyanungurlulku.  Yuwayi!  Pakarnulpanyanu.

"Nyarrparlu kaju nyampuju?  Nyampuwiyi nyampuju ngapaju ngarra ngurrjujala.  Nyinpajulpaju  ngarra ngurrjujalalpaju ngarra.  Ngunaja nyinpaju kala nyiyarlulku kaju pajirni?"  wangkajalpa.  Piirl-pakarnulpanyanu!  "Aaa, waa, aa!"  Wurra-jarrija.  Purrakuju walku ngarninjawangu.  Not-ilpa ngurrku-kujurnurlangu, walku.  Yardalpa turlurl-wantija.  Nyampukulpa pujul-pajurnu yangka rduku-rdukuwana.  "Awu!" pakarnulpanyanu wapijirliji, "Waraa, waraa, waraanpalkurnaju pakarnu yaparnaju!"

Ngulalpa kujarlaji yardarni pujul-pajurnunjunu.  Yangka turlurl-wantija, yangkalpa yirri kujarlu nyangurra.  Ngulalpa yaparr-pajirninjarla-pajurnu.  Jiralpanyanu pakarnu wupukurrurluju.  Ngulajangka yardalpa turlurl-wantija.  Kunalkulpa nyampu pajurnu, ngulalpanyanu kujarlu pakarnu.  Ngulalpa yarda turlurl-wantija.  Kunalkulpanyanu yardalpa pajurnu, kunakarilki.  Ngulalpanyanu pakarnu.  "Walku!  Nyarrpa-jarrijalkuju?  Ngarralpaju ngurrjujala nyinpaju ngunaja.  Warantaa!!  Walyuruwiyirna ngarni!" wangkajalpa.  Yuwa, walyurukujala purraku-jarrijalku.

Yangka nyampukarilki wapurr-pajurnu kujakurralpa kulanganta nyiyarlu pajurnu.  Pulurr-pakarnunyanu nyampu.  Well, putalku nyutukirdi-wapaja nyampukarilki, nyampukarilki.  Yardarni pujul-panturnu.  Ngulajangka yardarni pulurr-pakarnunyanu.  "Waraa, nyarrpa-jarrijalkirna?  Nyarrpa-jarrijalkirna?  Nyarrpa-jarrijalkirna?"  Yangkalpa kujarlu nganayi-jarrija.  Kurlurrpalkulpa pajurnu nunjurnurni.  Well-a, kurlurrpakarilkinyanu pakarnu-uu, jintakari.  Aa, walkulkulpa, wangamarralku.  Yardalpa juurl-pungu warri-warriji.  Kurlurrpakarilki pajurnu.

Ngulanyanu yarda riwirr-pakarninjinanu jintawarlayilki.  Kankarluwarnumanjilki pajurnu.  Nyampuwiyi pajurnu, that waliwiyi. Yangkalpa jiwinparra-pungu nyampuwiyi. Rduku-rduku pajurnunjunurnu ngulanyanu wapijirliji sharp-manu, wapukurrurluju.

Walkulku, now, wangamarra-wangamarralku, wangamarra-wangamarralku, tarnngaju ngukuwangurlajuku, ngukuwanguju ngarninjawangu, walyuruwangu.  Ngulajangka yangka kankarluwanalku marda kujarlajapa muku-pajurnu.  Ngulalkunyanu tarnngalku riwirrparni-pakarnu.

Yapalku wantijarra.  Nyanungu juurlparra-pungu warri-warri, tuurl-mardarnurla jinpirrikilki, jukarnirla yirrarnu, jukarnirla yirrarnu, jukarnirla yirrarnu, juka-juka-yirrarnu.  Wirlirlparra-manu.  Yangka yali kujalparlajinta rdakungka pupa jankaja yapaku, ngulakurra wilil-kanjarla.  Julyurl-kujurnu.  Yapa, warri-warri, ngajunyanguju kirdanaju kumunjayi-jarrija, warringiyiji.  Yapakulku nyinpakulku rdirri-yungu.  Pangirninjarla, pangirninjarla, pangirninjarla, pangirninjarlalpa muru-pungu.  Muwarl-manulpa yapaju, yapalpa muwa-manu.

Nyanungujuku tarnngajulpa karrkurr-jankaja.  Wapukurrurla kujurnu.  Wapiji karla marda marlaja-ngunajukujala nyanungukuju palkajala.  Manu, warurnu.  Muku yungkurnu malurnpa mapirri.  Yuwa, ruyungku yungkurnu.  Kulpari-pardija warlaljakurrayijala yangkawanayijala.  Pardija warlaljawanayijala, wiyarrpa.  yanu, yanu.  Wirrpiyilki-parnkajarni kirrikarirla.

"Purrayarra!  Yungkurla-jirrika-aa!.  Wiyarrparlungkurla yingkika wajangkurla kuyukiji.  Marnangkurla yingkika!  Yingkikalku ngula nyanungukarirlalku.  Ngurrurna, mukurna rdiji, ngari nyanungurlujala wapirdi-pakarnu!"

Well-ilpa ngurrangka ngunaja.  Ngulajangkalpa yanu-uu kirrikarikirra.  "Yingkikalurla!  Ngaringkirla purrayarla-jirrika wiyarrparlu ngayi nyanungurlalku!"

Yanulpa.  Ngulakarilpa ngunaja.  Nyanungurlu turlpa, nyanungurlurlangulpa yingkirninjinanu.  Ngayilpa yingkirninjinanu yangkakulaju Yilyampurru, wiri yingkirninjarni-yananya.  Yangka nyampu kuja karlipa nyanyi, yuwa.  Yananyarni kulkurruwamajuku.  Yananyarni-ii.  Kirrikarikirra yukajarni, "Yingkirni kankulurla-aa nyanungukarirlalku, wiyarrpakula yingkika!  Marnajingkirla yingkika, purrayarra, yangkurla-jirrika kuyukuju!"

Kuna yalikila kakarrara pakarnu.  Ngulajangka yanurnu-uu, kutulku wangkajarni.  Yanurnu.  Nyampuju jawarlarrarla jinpirriji jarr-jarr-kujurnu.  Nganimpanyangurla Pawurrinjirla jinpirriji, jarr-jarr-kujurnu, nganayiji jinpirriji, wiyarrpa, jarr-kujurnu jawarlarrarla, nyanungurluju warri-warrirliji Pawurrinjirla.

Yanulkurla ngatinyanukulku Kunjuwunjurla.  Ngamirlji-manujana yaninjarla kurdu-kurdu, ngapujunyanu.

Yukajalku tarnngalku, now, yukajalku, wiyarrpa.  Yuwayi, tarnnga yukaja.  





Witikitli

Yatijarrapurdarna yitaki-manu, now.  Yinya pinarna kulpari mani.  Nyampu kujalu, kujalu kurdu kangu yatijarrapurda Yanjilypirriwardingkiwiyi.  Ngulawiyi karna kulpari-mani.  Ngalipanyangukurraju karna yirri purami yalumpukurra.

Yuwa.  Warringiyikirlangu, warringiyijilpa nganimpaku kujalpanganpa nyinaja Jungarrayi, Marlku yalumpujuku Ngarrkakurlanguwardingki jukurrpa, jukurrpajalpa, jukurrpakula nyinaja kala jukurrpajuwarnu yirri nyampu.  Yatijarrapuralku kangu Yanjilypirriwardingki.  Kangulu.  Karntawungukupalangu kangu.

Ngulajangkaju-uu right up kangu-uu nganayikirra Kurinji, Kurinjkirralku, Kurinjipurdalku kangu, walyakurra.  Kujalpalu mardarnu nganayiwardingki Yanjilypirriwardingki.  Ngulajangkaju mardarnulu, mardarnulu.  Ngulajangkaju pinarnili kulpari-manu ngula nganayikirralku Kurlurrngalinypakurra.  Ngulalu pina kulpari-manu.  Witajala karnanya yirri-puranjini yatijarra.  Pinarnili kulpari-manu pupuwatirlilki.

Ngularlajinta Kartangarruru yukaja ngari-ngari Kurlurrngalinypakurraju.  Ngulakurralu yurrpurnu.  Ngulangkarla janturlurlu-karrija.  Kujarnikirlirlajinta Wakayarlajinta yukaja, Wakaya side-rlajinta yukaja kakarrumparrawarnu jintakurra Kurlurrngalinypakurra, Wakaya side-iji.  Kartanggarrururlajinta ngari-ngari yukaja.

Ngayi karna Kurlurrngalinypaji yirdi-mani nyanjawangurlu.  Ngulajangkaju .. yuwayi .. ngulangkajukurrurla wirntijalku.  Yurlpurrujurla jarnturlurlu-karrija.  Minyirralkurla yirrarnulparla ngari-ngarirli marrkarinyanuku. Wakunjinganajarrarla yirrarnu, jurrungka yirrarnu, waninjanganarla yirrarnu.  Well-i, ngunajalkulpa wantakurra.  Yirrarnulu.  Ngunajalpa nyanunguju kurdu.

Ngulajangkaju wali manu. Ngulangkarla jarrarlarl-karrija wurnakurralkuju.  Ngula kanarlyurl-pardijalku nyanungu wati.  Manulku ngulapuruju.

"Nyampuju karna manilki waja.  Nganayi marrapinti karna mani jirrawarnu waja!"  Kuja wangkaja Nangalaju.

Ngulajangkaju-uu jakururlalu karrija-aa.  Kanarlyurl-pardijalku nyanunguju, jakururlalu karrija.  Wurna-yirrarnu cave-rlaju kalkurnupurdalku.  Ngulalpa milyingka-milyingka-yirrarninjinanu.

Ngulajangkalpa yangka piriljirla wala-parrurnu kulkurru, Pirlpanjirla.  Ngulangka wangkarnamarralu manu, kanmurrpajalalpa kangu nyanungurluju.  Ngayilpanyanu yurlpumiparlu maparnu wakujarra.  Warnarrijarralpanyanu maparnu nyanungurluju.  Wupujupuju kangu kanmurrpa nyampujarrarla.  Yuwayi, yinyarlawiyijukujala wala-parrurnu.

Ngulajangkaju yirajakurla-pardija, yirrara-manu.  Ngulajangkaju, ngulajangkaju kulkurrurlku pirlpanjirla yarda wala-parrurnu.  Ngulangkawu yirrara-manu.  Ngulalparla Wurrpardiki wara-parnpinjinanu.  Marn-marn-marn-yirrarnu.  Ngulaju pirlpanjirlakula kulkurru, ngulangka wangkajarla ngangkarliji kankarlarra.  Ngayilpaku wupujupuju kangu.  Yarlin-kangulpa.

Ngulajangkaji yalumpu kuja ka pirdaparnta-karrimi nyanungu, yapuntarlipa, ngulakurra rarra-kangu.  Wari-yirrarnu Kiriwarrangikirra.  Ngulajangkaju Kirriwarrangirla yarda yarrara-manu.  Ngulangka, yuwayi, yuwayi milyingka-milyingka-yirrarnulpa, ngulangka, now.

Ngulangurluju karlukarirli Pajarrakurra pangkaly-kangu, karlumparrawarnurlu pangkaly-kangu.  Kakarrumparrawarnurlu Wardilykakurra kangu, nyampukurra kankarlarrakurra.  Kujurnu ngawu.  Wartardikirra wari-yirrarnuju kakarrumparrawarnujangkarluju, puralykangarrkarlu, puralykangarrkarlu, kakarrumparawarnurluju.  

Ngulajangka yangka rarrarli-manu warringiyipuraji nyuntukupalangu, Marrawaji kuja karrija.  Really ngajukupalangu, my father karrija.  Ngulangkaju, ngulangkalpa rarra-kangu.  Ngulangkalpa rarra-kangu.  Ngulangkurla, ngulakurralparla yukaja.  Ngulakurralpa taaly-karrija.  Ngulangkalpa jarnakurrarni-jarrija, turkey-ilkilpa jarnakurrarni-jarrija.

Nganayijangkaju Kurlurrngalinypajangkarlulpa ngurl-ngurl-kangu.  Ngulajangkaju yalumpu ngulayijala wurruru ngari ka jinta nguna karlarni.  Jinta-jinta-jarrijalparla nyanungu Marrawajiki jintaku.  Yuwayi, wurruru side-i.  Ngulajangkaju nganayiwana nyanungujangkaju Marrawajijangka.  Wurra kajirna purda-nyanyi.  Warluwangurla, Warluwangurla jardurnu-karrija nganayirla Kurlpurlurnurla ka, nyiya, Lungkardajarrarla kakarrarapurda.  Warluwangu.

Kujajarra ngayilpa jarri-jarri-parkanjinanu, kujajarra ngayilpa parnkaja kuyungarranpajarra nyanunguju.  Ngulangkalpa puljanparla jarrinjinanu, Ngulangkalpa puljanparla jarrinjinanu ngalipanyangu, ngalinyangu.

Ngulajangkaju nganayikiji yanu karlumparrawarnujuku yalumpu ngapakurlanguku watiki, watikirla.  Ngapakurlanguku yanu karlumparrawarnu nganayikirra Purrparlarlakurra.  Well, ngapa nyangu wirinjirl-pakarninjakurra kakarrumparra kanunju.  Ngulajangkaju, "Ohh, ngapangkulku ka waraly-kanyi nyampuju."  Wirinjirl-pakarnu ngapangkulku.  Yunparnulu yalumpuju ngapa nyanungu ngulajangkaju Purrparlarlakurraju.

Purrparlarlarlaju kurdiji yirrarnulku, now.  Wirntijalkulpa.  Ngulangkaju kurdiji yirrarnulkulu.  Ngarru-ngarruju parnkaja kuja yangka yarda-yardarlujuku yatujarni.  Really-nyayirni ka karrimi.  Nyampujarra ka pangkijijarra yangka wanarli.  Kujalpa ngulangka wirntija, jarri-manulpa, jarri-manulpa, jarri-manulpa, jarri-manulpa, wirntijalu.  Ngulangka yilpaly wirntija.

Nangalajulpa palkaju kangu.  Wurra.  Ngulajangkaju wirlinyirli kujalpa wiri-manurra kujapurda.  Ngulalpa wakalarrangiji pakarnu karlarrapurda.  Pakarnulpalunyanurla, warrurnulpalunyanurla.  Ngakalpa kanmurrpa-kanmurrpalpa kangu nyampujarrarlu.  Ngakalpanyanu yurlpangku maparnu yangka mingkirrirla.  Ngayilpanyanu yurlpamiparlu jawirri-maparnu and kuruwarrimipalpanyanu jawirri-kujurnu.  Ngulajangkaju ngkaalpanyanu kujajarrarlu pakarnu, kuly-kuly-kuly-kuly-kuly-kuly-kuly-kuly-kuly-kuly-kuly-kuly-kuly-kuly-kuly-marayangkarra-manulkulpa.

Ngulalpa wirntijalku.  Wati-manulkulpa.  Watikilpa wirntija wakarlarrangurlalku.

Ngulajangka wirtninjarla kalanpa karntangku warlungku kardu-nyanganya nganayirla Jalayanpirrirla.  Nyanunguju really swamp-ikari, wirijarlunyayirni.

Lukurl-pungulpanyanurla, lukurl-pungulpanyanurla, alright, jamalya.  Ngulajangkaju wirntinjarla rdirri-jarrjalkulpalu yangka wurnakurralku yinyakarikirli kurdukarikirli.  Well-i, nyampu ka nyina warluwariji ngalipa side-iji.  Wirntinjarla yampinja-yanu yalumpurlajuku, Jungarrayili wirntinjarla yampinja-yanu, Jungarrayiyijala.

Ngulajangkaju pardijarra kurlirrapurdalku.  Purlajarra, purlajarra.  Jijarralkulu manu nyanunguju kurdu.  Ngulayijalalunyanurla jakarra-mardarnu.  Yanu.  Pirliji kujajarra yarriki side-iji Wapurtarlipalangu ngujurl-pungulu kuja wali, watingkiji.  Ngujurlparralu pungu.

Well, jintilykakulparla yujuku yalumpujuku karrija.  Ngulajangkaju nyangulu jintilkakurlangu yujuku.  Ngulajurlurla ngayirra rdilpirr-rdilpirr-luwarnu.  Ngayi raarlurla rdilpirr-rdilpirr-luwarnu.

Ngulajangkaju rarra-kangu nganayikirrarlulku.  Yardakayi purlaja Yanjilypirrikirralku.  Yantarliwarralunyanu pungu, purlurluparntapaturlu.  Yantarliwarralunyanu-pungu Yanjilypirrirlarluju.  Ngulajangka, yuwurlparnili kangu nyanungu kurdu.  Kurdulu yuwurlparni-kangu.  Marrararlulpanyanurla ngurrarntijarlu warrurnu.  Yangka yilpanyanurla waralji-pajurnunjunurra.  Wakarlarrangulpalunyanurla ngayirla yangka kakarrarninginti warrurnu.  Yuwayi.  Nyangurluju yurlpamiparlulpanyanu maparnu Yanjilypirrirlalkuju.  Maparnulpanyanu, yatijarniwapirrirli yinyarlukula, yinyarlukula.

Pamarrpa kaji kanpa jajipuraji nyanungujuku nyanyi.

Maparnunyanu yurlpamiparlu and kuruwarrimipa yangka kuju-kujurnulpalu.  Wakarlarrangu kamparnulpa rarra-kangu.  Yangka wakarlarrangulu marrara kamparnulpa yanu.  Ngulalpa wirntija, wirntija, wirntija, wirntija, wirntija, wirntija.  Ngulalpa riwirrparra-parnkaja.  Ngulapurulpa riwirrparra-parkaja.

"Nyanungulku nyarrparakurlurlu ka yanjan-kanyi waja?  Nyarrparakurlurlu warrajakurlurlu nyanungurlulkulpa yanjan-kangu?" 

Yuwayi, yatijarniwapirrilki yanjan-kangulpa.

Ngulajangkaju ngakalpanyanu kujarlu pakarnunyanu, manu pakarnunyanu, pakarnunyanu.  Marrayangkarra-manuju, manuyijala kuly-kuly-kuly-kuly-kuly-kuly-kuly-kuly-kuly.  Yalikula nganta nyiyarlulku manu, marrayangkarra-manunya.  Wirntija, wirntija, wirntija, wirntija, wirntija, wirntija, wirntija, wirntija, wirntijalu, wirntijalu, wirntijalu, wirntijalu, wirntijalu.  Marra-pardija wurnajangu.

Ngulajangkaju yungurla milpa-milparirringki-parnkaja Yanjilypirriwardingki jimarinyanu.  Ngalipa side-i.  Nyangu, milpa-milpa-nyangu.  

Nyurrujalarlu pungu.  Pinjarlarlu  pajurnu, yuwayi, jarakurlumanji, warri-warri yangka kuja ka nyiyapiya yurdingka yajarr-kirda-kirdarra-pinyi.  Waraly-waralyparra-karrijalku.  

Milpaju, yuwa, milpaju rirringki-parnkaja Yanjilypirriwardingki Jungarrayi-ii, rirringki-parnkaja.  Well, kujalku,

"Wayi waja yarlpuru?"

"Nurru waja lawa!"

Wirntinjarla, wirntinjarla, tarnngajukupala marrkarirlangu kurlirrapurda-jarrija.  Yinyapala nganayikirra, Parayilpilpakurra jaarr-karija.  Wurra ..

Nyampu karna Yanjilypirri wiri ngarrirni.  Ngulajangkaju nyanungu thought-jarrija.  Yangka yarlpurunyanungurlu murrunyuntunyuntu-jarrija.  Wangungku manu-uu.  Kaninjarralpa yarardu-rardu-karrijalpa, yarardu-rardu-karrijalpa, yarardurlu kujurnulpa, yarardurlu kujurnulpa, yarardurlu kujurnulpa.

"Ngajuju yarlpuruwangurlalku waja.  Kula karna ngajulurlu yarlpuru mardarni ngajunyangu, lawa.  Walyka yirrarnurnurnaju waja.  Yuwayi, ngajulurlujuku jalpingki yukanjarla kaninjarralpa yararda-rarda-ngarnu!"  Nyampujuku yukaja.

Nyampu yardarda karna yitaki-mani yinyakurralku.  Ngula, now, nyampukula ngayi nungku-nungku-jarrija now, ngayi, nungku-nungku-jarrijarla kurduku.  Wurra, Napaljarri!  Nyampunyarla wali kartirdikirlilki ngirn-ngirnparii jaa-karrija jamirntilki.  Wali, yukajalu kanunjumparra.  

Nyampurlaju karntangku jintangkujala manu. Kurdu manu jinta Japaljarri Nakamarrarlu.  Purrparlarlawardingkinyanu mmanu Yumurrpawardingkirli Nakamarrarlu.  Ngulakurlu yukajalku.  Kanunjumparralu yanu rawungka.  Yinyalu pina wilypi-pardija yatijarra, yatijarralku.  Ngalyakarijilpa, yuwayi, ngalyakarijilpa jaljalku yukaja.  Nyampu now kartirdirla karlipa ngirn-ngirnpari yirrpirni nyanunguju kanunjumparra.  Yuwayi.  Ngulajuku.

Yuwayi, nyampuju kapurna kurdukarikirli pina yitaki-mani.  Kuku witikirli yanu.  Kuku witikirli yirrara-maninjinanulpa, nganayirla wangkanamarrarlu  manu. Wangkinalu ngulangka wangkajarla.  Jalyirrpa lirlirli-manu.  Yirrarniyijala kalu panungku.  Ngulangka yirrara-manu.  Wirntija, wirntija, wirntija, jarri-manu, jarri-manu kankarlurlu.  

Yanulpa karlarrapurdalku-uu.  Ngulajangkarla muurr-katurnu kulkurru.  uwayi, Takurtakurtalu muurr-karurnu.  Yirrarnulu-uu.  Yawirrilpirrili jamurlurra-katurnu.  Yirrarnulu.  Ngula, nulalpa yangka pungkayi-pungkayi-jarrija.  Manulpa nyampu witawangu.  Ngulajangkaju ngulangka yangka pirlarlan-kujurnulpa.  Wantakurra kujurnulku now-lpa, wantakurralkulpa yirrarnu.  Pirlarlan-kujurnu nyanungunyangu witi.

ngulajangkalpa yarda warangka-manu.  No nyampu jurrkulku yaku nyanungu nyampu.  Ngula ka nguna kamparru.  Yarlin-kangulku ngulalpa, yarlin-manulku-uu.  Kukupalka, kukupalka, kukupalka, kukupalka, kukupalka, kukupalka.  ngulajangkaju kulkurru-kulkurru muku-parntarr-parntarr-ngunaja.  Putaly-putaly-ngunajalkulpa.  Well, wardijirla kanunju yurrpurnu.

"Pala-palarlulkurnangku, pala-palarlulku karnangku yirrpirni wajarnangku.  Yurrpurnurnangku waja, pala-palarlulku wardijirla kanunju waja."

Yuwayi, wakarlarrangu.


Ngulajangkaju marralpalkunyanu ngarrurnu yinyakariji.

"Narrjangajalkujapa karna yani.  Witi marralpalku waja karna marlajarralku yani."

Ngulajangkaju Yururluyariparntarlalpa kulkurru marlurluju lurru-lurru-wantija, lurru-lurru-wantijalpa.  Ngulajangkaju kilyi-nyangu  Ngulajangkarluju well purlkapardurlulpa nyampuju jawurru-panturnu.  Panturnulpa mangarri.  Ngarnulpa, jalpingki, waparlkurlu.  Kujajarrarlurlalu yirrkilki-yirrarnu, kujajarrarlurlalu yirrkilki-yirrarnu, muwulparni warrarnu.

Well, panturnulpalu, panturnulpalu.  Marlurlu palkangku tardarr-nyangu, kulkurru.  Tardarr-kujurnu.  Wantija yangkajarralku.  Ngarijirla papardinyanurlu palkangku jirri-manu.  Ngulajangkaju, ngulajangkaju yardarralu manu kutulkujala Parayilpilpakurraju.  Yardarralu manu-uu.  Ngulajangkaju yirrarnulurla.  Waluwarnuyijalalurla yirrarnu.  Yirrarnulpalurla, yirrarnulpalurla.

Palkangkulpa ngardin-kangu Nakamarrarlu yatijarrawardingkirli.  Kujanyanurlulpa ngapujunyanurlu warlalja Japaljarri warlakurnu witajangka follow him-maninjinanu Yumurrpawardingkirli.  Ngulajangkaju yirrarnulurla.  Nyangulpa, lipirriki-nyangu, "Ngajunyangu ngarrka kalalu yirrarnu waja jalangurluju.  Ngarijili kangkarra!"

Kangu-uu, kangulu nganayikirra, Purayilpilpakurra-aa.  Well, yangka, kuja wali pirri-manu wurnajangkaju.  Kuja.  Nyanunguju kuja kartirdikirli ngirn-ngirnpari pirri-manu wali.  Ngirn-karrijalpalu.  

Well, jirramalupalangu, two marlarnpalupalangu wiri papardinyanu, witalpapalangu ngayi yilyajarra.  Yijardupala parnkajarra.  Lurru-luurrlalpa wantinja-yanu.  Well-i karliparla yalikiji kurduku.  Murlurlurna lurru-lurru wanti-yirrarniyijala.  Karliparla jaka-mardarni.  Yuwayi, ngapilyilyi lurru-lurru, lurru-lurru oarnkayijala.

ngulajangkaju, well, malyarrparalujana parnkaja.  Nyanungujana kurdu kartirdikirli watiki.  Ngulajangkaju yulajalpalurla ngirn-ngirnpari wati kurdukuju nynaunguku.  Yulajalpalurla, yulajalpalurla, yulajalpalurla.  Yuwa, jamirdi, kirda, ngamirnipirdi, yangka kujapirdi.  Kujarla cave-rla.

Nyampuju jintakari, nyampu marlurlukarilpa wardu-karrija nyampurla.  Walirlalpa marlurlukari wardu-karrija yukayangi.  And-i Japaljarrilpa kuja wardu-karrija, nganayi, Purroarlarlawardingki.  Nyampuju yabgka jurrkuwarnurla kuja karlipa ngurujinta ngari-jarri, nyangka, Napurru, yangka jurrkuwarnurla, nyampu kuja kalu yangka mulyarri, jurlurlparntaju.  Yuwayi.  Yilyayapiwarnurla warru.  Ngulaju lawalkujala uncle-wanguju.  Yuwayi.

Ngulajangkaju nyanunguju Nakamarrarlu nyangu.  Nyampu yakurni-jarrija, yakurni-jarrija Nakamarraju, Yumurrpawardingkijala, yatijarniwapirri warlalja, yakurnu jarrija, yakurni-jarrija.  Nyanjarninjinanulparla, kujakurlurlulparla nyangu, kujarlulparla nyangu.

"Well-irli ngajunyangu kapurna ngarrka mani waja warlalja yatijarniwapirrikarinyanu, ngajunyangu!"

Ngulajangkalparla yangka kuja manulpa, manulpa yijardujuku.  Ngulajangkalparla marnparnulparla, marnparnu, kaa-kaa-mardarnu.  Warrurnu.  Kuja-jarrija, jarntarrurlulkulparla marnparnu.

Ngulajangkaju karrinja-pardijalku, kujapurulujala, ngirrmirriripurulu jarmirntipurulu.  Manulku.

"Ngajunyangu karna wati warlalja yatijarniwapirrikarinyanu waja.  Nganayi Purrparlarlawardingki karna kanyi Yumurrpawardingkirli Nakamarrarlu.  Ngajunyangukarnaju warlalja mani."

Kangu.  Jirrnganjarla kanunjumparra-jarrijaju.  Nyampungurluju kanunjumparrayijala yukajalpa.  Yukajalpa nyampungurluju yinyalku.  Wurru kulalpanyanu ngaka nyangu.  Ngulalpa ruwurl-ruwurl-pardinjarla wilypi-wilypi-pardinjarla yalajirlalku nyinaja.  Maningiirna ngarilpa nyinaja.

Yuwayi, nyampuju, nyampuju, nyampu nyanungu wali kartirdi nyanungunyangu walypalirli muku pakarnu, nyampuju ngirn-ngirnpari-pinjakurra, jukurrpa nyanunguju.  Nyampujukurna yurrpurnu.  Yangka nyanungu nyampu kuja ka kujapurda rurrpa karrijalpa, walipurda cave-i, ngulangurlulpalu yukaja.   Ngayi nungku-nungkunyanu pina-yirrarnu.  Nyanunguyijala karliparla jaka-mardarni.  Ngayi nungku-nungkulunyanu pina-yirrarnu, yukajalpa, yukajalpa, yukajalpa.

Yinyalkuyijala wilypi-pardija, wilypi-pardija yatijarra ngurungka ngalipanyangurla, ngula, nyarrparawana mayi?  karija.  Kurlurrngalinypakurra, now, Kurlurrngalinyparla marda, Kurlurrngalinypakurra now.  Kalalu cave-ikirra jarrija pina.  Yukaja. 




Nyampu, nyampu karna yirri-pura, nyampu karna yirri-pura nganayi yilpalu mardarnu Mrs Pink, yilpalu mardarnu Mrs Pink nganayirla Pirdi-pirdirla.  Pirdi-pirdirlalpalu mardarnu.  Ngulajulpalu mardarnu kardiya, early day-lpalu mardarnu.

Pirdi-pirdirlalpalu mardarnu.  Ngulalu kangurnu Puyurrukurra.  Puyurrukurralu kangurnu.  Nganayirlilpalu kanja-yanulpa bed-i-piyarlu.  Watiyalurla, watiyalu wayurnu.  Watiyalu pajurnu, watiyalu, wayurnulu, wayurnulu, wayurnulu, wayurnulu, wayurnulu, wayurnulu, wayurnulu, nganayirlilu wayurnu.  Bed-i-piyalu ngurrju-manu.  Nganayirlilu wayurnu kurrararlu, yangka nganayirli kuja karlipa, kuja karlipa nganayirlangu pajirni.  Yangka nganayi kuja karlipa pajirni yutajiti, ngulapiyarlu.

Pajurnulu-uu.  Nyampurlalu ngunanja-yirrarnu.  Waa, kanja-yanulkulpalu, kanja-yanulkulpalu kujarlu jirramakari.  Kujarlulpalu kangu-uu.  Murru-murrulpalu kanja-yanu.  Jijakurra nganta yungulu kankarlarni .. yii .. nganayikirra, Nyuntukurra, Yarrunkanyikirra, Yarrunkanyikirra.  Yungulu kankarlarni.

Kangurnulu, kangurnulu, kangurnulu, kangurnulu, kangurnulu, kangurnulu, kangurnulu.  Yalilirla yirrkirnparni ngunaja nganayirla Mirlirlpa Bore-rla.  Mirlirlpa Bore-jangkajulu pardija-aa.  Kujalu yanu nganayikirra, Puyurrukurra.  Puyurrurla ngayili mardarnu.  Yirrkirnpalurla ngunaja Puyurrurla.  Puyurrurlalu mulju pangurnu.  Muljulu pangurnu ngapa.  Watiyalurla yirrarnu, yirrarnu, yirrarnu.

Ngulalpalu mardarnu, ngulalpalu mardarnu.

"Karingantarlipa kanyi!"

"Ngapawiyili nganjanka!"

"Ngapalu ngula nganjanka nganayi.  Ngapakulu ngulaku yanta yalumpuku nganayiki, ngapa yangka yalumpu nganayi Jila Well-rla kujapurda!"

"Yumurrpa.  Yumurrpakulu parnkaya!"

Yumurrpakupala, parnkajapala jirrama.  Nyanja-yanupala Yumurrpa.

"Karinganta ngapa palka."

"Oh, yalikirralku karlipa kanyi."

Yalikirralku kangu Yumurrpakurra.  Yumurrparlalkulpalu mardarnu.  Mardarnu, mardarnu, mardarnu, mardarnu, mardarnu, mardarnu.  Ngulajangkajulu kangu.  Ngulajangkajulu kangu Jilakurralku.  

Ah, ngapalu nyanja-yanu Yumurrpa.  Yumurrpalu nyanja-yanu. Yumurrpakurralu kangurnu.  Ngulajangkajulu ngunaja-ngunaja again.  

Kirringkalu mardarnu, mardarnu, mardarnu ngurrjukarrikarrilki.  Kalalurla yungu wardapi.  Kalalu ngangkayirli, kalalurla yapangku manu, witch doctor-rlu.  Witch doctor-rlu kalalu, kalalu yunparnu.  Kalalurla kuyu yungu wardapi, marlu, yurapiti, karrarrpa.  Karrarrpa kala ngarnu.  Nganayi kala ngarnu yarla, yarla kala ngarnu, yumurrunju kala ngarnu, yumurrunju means that .. yeah yarla wita, ngarlajiyi, ngarlajiyi.  Ngulajangkaju janmarda, janmarda kalalurla karlaja.  Kalalu yirrarnu parrajarla.  Janmardaju kalalu nyanungukurra kalalurla kangurnu.

Ngulajangkajulu pardija-aa nganayikirralku.  Kujapurdalkulu pardijarra Jila Well-i-kirra.  Jila Well-rlalkulpalu mardarnu, mardarnu, mardarnu, mardarnu, mardarnu.

"Kakarrararlipa kanyi?  Nganayi, walypalikirrarlangu yilparlipa nyangkarla.  Nyampurlaku, Braitling?"

"Yuwa."

Ngulakurralu pardija.  Ah, Pirrpirrpakarnulurla yirrkirnpa-ngunaja, kutulku Pirrpirrpakarnurla, yangka karru karluwarnurla.   

Ngulajangkajulu pardija.  Yii-ii, kangurnulu, yii, kangu wurrurnulu Jinirrpakurra, karluwarnukurra windmill-i kuja ka karri.  Nyampukula kakarrara Luurnpakurlanguju, nyampukula pirliji Luurnpakurlanguju.  Nyampukurralu kangurni Jinirrpakurra.

Ah, ngurrangkalu mardarnu, mardarnu, mardarnu, mardarnu.  Kangurralurla walypalikilki.

"Karingantalparlipa ah kangkarla.  Yilpankulu yilyayarla town-kurralku.

Ngulajukurnalu yupujurlaju mardarnu.  Ngularnalu yapangku waja kangurnu.  Yuwa, ngurrju waja!" purlka-purlkalurla wangkaja.

"Yeah, ngurrju yalumpuju waja.  Kapurnalu yilya Alice Springs-kirralku."

Ngulajangkakulalu yilyaju Alice Springs-kirraju.  

Ah, nyanungurnalu, show-manunganpa nyanungukulku yilparnalu yanu nyanjaku.

Nyanungurlunganpa ngarrurnu again,

"Karinganta yapangkujulu mardarnu waja yalirla Warlpirirli Mt. Doreen-wardingkirli."

Ah, yeah.  Well-i ngakarranyi nganimpapuru lawa nyinaja, karnuru.

Ngulajuku.Tiger Japaljarri

tape no 666 a
recorded at Kurntarnu
transcribed peggy Rockman Napaljarri and Lee Cataldi, 12/10/90


Yangka jarlupardu yanu.  Yangka - yampiyaju, not wangkaya, wurra - yangkajurlupa yanu, round kuja.  Kujarlupa yirrarnu Warnukurdupaturla, Toyota nyampu.  Yirrarnurlupa.  Ngulajangka kangurnanyarra, kankarlarrarnanyarra kangu pirlikirra.  Ngarrurnurnanyarra karntakurlangungarna yirdiyiwana.  Yanurlupa.  Wari-yanu kankarlarra pirlikirra.  Ngulajangka show-manurnangku ngulaku warnangku waririnija-yanu, kujarlu kankarlarra.

Nyangunkulu.  Kaninjarrarlalpa jitija muljukurra pirnkingka.  Ngapa nyangu.  Show-manurnanyarra pirnki, ngapa. Kankarlujuku ka nguna ngapaju.  Wita ka karli kaninjarra, pirnki wurnturu.  Well, ka kankarlujuku nyina ngapa yaliji, mulju.

Ngulajangkajulu turnu-jarrijarnu yapa.  Yamakarili turnu-jarrija.  Nyangulupalangu kulukurralku warnajarra.  Ngulapalanyanu, warrurnupalanyanu, yirrarnu, warrirninja-yanupalanyanu.  Warrurnupalanyanu.  Kuja jinta, kuja jintalpa kakardaju karrija.  Warna, ayi, warna nyanungu, warna, warnayarra wirijarlu, warnayarra.

Ngulangka kuja yaninja-yanulku Ngardilypakaju yirdi.  Nyangurra yatijarra.  Well he, nguruwu Kunajarrayiwardingki wina-jarrija, wina-jarrija.  Well, he's the big winner.  

Alright.  Yali ngajarri, yali ngajarri jingi-jingi yanu.  Pinjarla yilyaja.  Jingi-jingi yanu, nganayikirra Yarturlu-yarturlukurra yanu.  Ngulangka early fellow warlu yungkurnu kulukungarntirli.  Karrijalpa warlungka.  You know, well, here kuja karlipa still light here, early, early-ilki.  Ngulapiya yarrpurnu warlu, kulungku that one, kulungku.  Kuja wangkajalu, 

"Kuluku yakarra-pardija, kulukujuku yakarra-pardija!  Kulungkangku nyanyi, ngulangku kurlarningirli kapungku pinyi!"

Well-ilpalurla lutu panturnu.  Panturnulpalurlaju purlkapardu yaliwardingkikiji, Lajamanuwardingkikiji, not Lajamanu, nganayi Yarturlu-yarturlujangka.  Ngulangkalpalu nyinaja.

"Kutu kangku jangkardu karri wara-wararla ngula kurlarni.  Yakarra nyinaya!  Kapunparla nyanyi, yarnka, kulu!"

Ngulajangkajulu jangkardu yakarra pardija.  Ngulawarnujulunyanu maparnu,  mawunturlunyanu maparnu, ngalya and karntawarrarlu.  Nyampurla nyampungurlu karntawarralu-jarrija.  Well-ilpalunyanu,

"Jujupa manu kululku!"

Kululkurlalunyanu pungu.  Now-lpalunyanu, well-ilpalu wangkaja,

"Aaa, nyinayapala, nyinayapala purlkajarra, wiyarrpajarrapala nyinaya!  Kuluwangupala nyinaya, kuluwangupala nyinaya.  Kajakungarduyu panu, purlka nyampuku kurduku lirri-nyina panu waja!  Nyinayapala! Nyinayapala! Nyinayapala!"

No.  Pungulpalunyanu wurrangkuju panukari.

Ngulajangkaju yukaja jintaju.  Jingi-jingikari pinjarla yirrarnurra.  Pardija yaliwardingki, Yarturlu-yarturluwardingki, yardarra pungu.  Wina-jarrija yardaju wurrajuku jintajuku Kunajarrayiwardingki.  

Ngulajangkaji yanu Parrulyukurra.  Parrulyukurra yanu yatijarra, Parrulyukurra yanu.  Yali, jintakarijala.  Parrulyukurra yanu.  Nyinajarra.  Parntirri-nyangu, ngapa parntirri-nyangu ngurra, ngulya.

Yanu-uu, Manjiyakurra yanu Paturlukurra, kakarrara jingi-jingi.  Ngulajangkaju yukaja kaninjarra, ngulyangkaju yukaja.  Yanurnu kanunjumparra.  Still, yalumpu ka nyina.  Pina wilypi-pardija yangka yalumpuyijala.  Still there ka nyina.

Ngulakurra pinarni yanu, ngulakurra warlaljawarnu nyanungunyangukurra.  Kanunjumparralku yukaja ngulyangka.  Yanurnu.  Wilypi-pardija.

Ngulajangkaju yingalpalu wirntija.  Wirntijalpalu kurdijirla, the young men's time.  Well-ilijana pakarnu.  Wati-manulpalujana.  Pakarnulu.  Wirntija. Wirntija. Wirntija. Wirntija. Wirntijalu, wirntijalu.  Kujalu jukurrpanyanu karntaju yanu nyampu kakarrara.  Kakarralu yanu nganayikirra Yarlarnkirri wurnturu.  Ngnayiwardingkipatulu yanu Kimayi, Kimayiwardingki and Mina-minawardingki.  Mina-minawardingkili yanu, karnta.  Every place-ngirlili yanu ngari, panungurlulu ngari.  Yuwayi, ngayi kirrikaringirli, kirrikaringirli yanulu.  

Ngulajangkalu yanu kakarrara.  Yanulu, yanulu kakarrara.  Yanulu yatuju, kurlarninyarra kulkurrujarra.  Kulkurrujarrajukulu yanu.  Nyampulu yanu Yurntumurla jingi-jingi and Kakatuwana.  Kakatujangkaju Coniston-kirralu yanu, kakarrara.

Ngulajangkajulu come out-jarrija Yalurayirla.  Yalurayirla panukari kamparruju.  Jintakariji nganayiwana come out-jarrija.  Every way-ili yanu, kuja, maturnu.  Nganayikirra Yarluyumpukurra, Yarluyumpukurralu yanu.  Ngulajangkajulu yanu Yarluyumpujangkaju nganayikirra, nyiyakurralu mayirna waja-waja-manu?  Yamakungkukurra. Yamakungkukurralu yanu.  Yamakungkurlalu nyinajarra.  Karrijarralu.  Yanulu Yakurranjirla.  Jingi-jingili jitijarra Yakurranjirla, karrungka, wulpayi wirijarlu, wirijarlurla karrungka.

Yanulu.  Yanurralu, warrkarnu Waranpirla.  Waranpikirralu yanu.  Really japiyakurra, really japiyarlalu nyinaja.  Ngarili wapaja, maturnu.  Ngarilpalu wapaja Yurrku-yurrku.  Ngarilaplu wapaja wurnturu.  Ngulajulu yanu, yanulu nganayirla, Waranpijangkajulu yanu nganayikirra, ngurrakurrajulu yanu.  Tarnngalkujulu yukaja Yarlarnkirrilki.  Ngulakurralu yukaja.  Yanulu, nyinajalpalu.  Tarnngalkulu nyinaja.  Nyinaju.

Ngulangkajulu muku yukaja ngulayangka kaninjarra.  Mukulu yukaja.  Nganayi pangkarlangu-jarrijalkulu, kinki-jarrijalkulu muku kaninjarra.  Mardukuja kaninjarra yukajalu, yukajalu.  Ngulajuku.

Yalumpuju jintakariji, jintakariji yanu jaljakurra.  Milya-pinyi kanpa Wakurlpu?  Ngula.  Yanu Wurdangula, yirdi Wurdangula.  Yuwa, Jungarrayipardu, Jungarrayi.  Yanu, yalumpungurlujuku yanu Kunajarrayingirli.  Yanu.  Come out-jarrija-aa nganayiwana, Yarrungkanyiwana.  Yanu kulkurrujarra.  Mt Doreen-wana, Mt Doreen-wana yanu kanunjumparra.  Yanu, ngunaja.  

Well-a, purda-nyangujana karntapatu.

"Karnta panu ka lirri-nyina!"

Manyungkalpalu wirntija, manyungka you know, manyungkalpalu wirntija.  Well-ilpalu wirntija.  Well-i, purda-nyangujana nyanungurluju purlkapardurlu, purda-nyangujana.  Yura-kangujana.  Yanu.  Yura-kangujana.  Yanu.  Yuwurrkuwanalpa yaninja-yanu, watiya nyampupiyarlalpa yatijarra, kanardi.  Kujalpa yanurra.  Yalipiya kanjayirlalpa wilypi-pardija.  Watiyakarirlalpa wilypi-pardija.  Watiyakarikirralpa yanu.  Nyangulku. Well, well, juta-yungu karlangurlu, kurupapiyarlu, yangka karlangurlu kujarlu.  Ngarntu.

"Ayi!" karntangku jintangku pupu-jurrurnu, "Nyiya mirnimpiji, ayi?"

"Ngarntu ka pupu-wangka.  Kankarlu. Pingkangku!"

"Yii!"

"Yuwa, yuwa, kapu runyu-mani, runyu-mani waja nyampuju!"

"Kala ngirntingkiji nyampupiyayijala, same one, yalumpu kuja." 

Larlwirlki nganayirla, Larlwirlki yangkaju karnarla warrirni, Larlwirlki, Larlwirlki.  Ngula larlwirl-mularnu yalumpu now Larlwirlki, that one, pirnki you been look.  Yuwayi.  That's the name, yirdiji, Larlwirlki.  Ngapa there kuja, warnirri, mulju.  Alright.

Ngulapiya, walirli yangkaju yurrpurnu kanunjumparra walyawana, kanunjumparra yurrpurnu.  Yuwayi, nantuwupiyarlu ngirnti wirijarlurlu yurrpurnu.  Nyampu, not nyampurrapiya, nyampupiya, nyampu kuja karrinya watiya.

Well, yukaja kanunju, kanunjumparra-aa. Kuja yalipiya kanjayi ngarntu-yirrarnu.  Yinya watiya karrinyampa, pupu-yirrarnu.  Kankarlu julyal-yirrarnu.  Well-irli ngarilpalu wirntinjangurluju yangka kujalpalu wirntija, ngarilpalu ngarntu-juturnu.  Pupu-pupu-jurrurnulpalu, well-irli.  Alright.

Nganayilkili manu, karlangulu jampalypa-pungu, yiri.  Manulu karlangu.  Well, jungajukulu yangkaju panturnu kujarlu.

"Ngayirlipa pantirni, waja!  Nyampurla marda ka pupu-wangka.  Nyampurla marda ka nguna waja nyampu yiwirri kuja pungu."

Well-ili panturnu purturlu.  Finish.  Tarnngalkulu panturnu.  Yuwayi.  Nganayirlaju yangka nganayi, Larlwirlkirla, yatijarnipirdinypa.  Ngulangka, now.  Well, yaliji, yalijana jijaja nyampungurlu tarnngalku.  Yuw, ngulajangka, now, yalumpujangka.  Yuwa, yuwawu, tarnngangkulu panturnu.  Yuwawu.  Ngayiji Jungarrayimanji yangka jamirdimala.  Yuwayi.  Ngulajuku.  Ngulajuku witajukurna, finish.



Warlukurlanguwardingki Jampijinpa purlka manu kajanyanu Jangalajarra

Wapaja, maju-majulpala watijarra, maju-majulpala wapaja kajanyanujarra.

Jajinyanurlupalangu pardarnu yuntangka purlku.  Wirlinyilpapala yanu.   Kuyulpapalarla yinja-yanu, yinja-yanulpapalarla kuyu, Lungkardaku yirdijiji. Warlukurlangurla maju-maju.

"Nyinakarra waja pulya nyampurlajuku muurlpa!" kalapala ngarrirninja-yanu Jangalajarrarluju Jampijinpa purlkapardu milpaparnta.  Pampa kala nyinaja.  Kalapalangu karrinja-pardinjarla nyangu.  Parrarl-parrarl-nyangu kala milpangku.

"Wurnturulku kapala yanirra ngajunyangujarraju kajajarraju.  Kukurna mani waja kurlarda ngajunyangu.  Kapirna wirlinyi waja jalanguju yani ngajulku."

Wirlinyirlirla kala panturnunjunu.  Milya-pinjawangu kalapala kajanyanujarra nyinaja, lawa.  Kulanganta pampakuju kalapalarla nyinaja.

Kalapala kulpajarni.  Ngulakungarntijala kala yangka kuyuwiyi nyanungurlu purraja.  Kala kanunjumparralku yirrarnu kuyuwanayijala, yangka linjiwana.  Mungalyurruwarnu pirrarniwarnuwana kala kanunjumparra yirrarnu, wati yangka yinyajarrakujaku watijarrakujaku Jangalajarrakujaku.  Ngulajangkaju kalapalangu wapirdi-nyangu wurnturukurra.  Yanurnu kalapala kuyukurlu yijalyikirli wirlinyijangka.  Kala pampa-jarrijalku.  Kutungkarnijiki kala nyinaja pampalku nganta.

Kalapalarla manngu-nyanja-yanu, kalapala yangka wirlinyijangkarlu, 

"Wiyarrpa, marda ka pampa nyina purlkayijala ngurrangka ngurrju."

"Yuwayi, ngurrju ka nyina!"

Kala nganayilkijangka pampa jarrija nganta nyanjarla kutungkalku watijarrakujaku, yinya kuja kalapala watijarra yanurnu, Jangalajarra, kajanyanujarra nyanungunyangujarra.  Kalapalarla warra-parnpija.

"Ngajunyangujarranyanupala, ayi?"

"Yuwayi, wirlinyijangka waja nyurrurlujarra yanurnu."

"Kuyukurlu, mayi waja?"

"Yuwayi, kuyu waja nyampurra."

Nyurrujukujala kala nyanungurlu wuruly-yirrarnu kuyuju.  Ngulajangkaju,

"Kuyunpa ngarni purlku nyampu waja?"

"Yuwa, witajupala yungka!"  Kala ngarnu wita nganta.  "Kuyujupala yurdingka yirraka waja yuwalirla yungujupala nguna, yunguju nguna waja yantarliji yingarna ngarni yantarlirli."

"Yuwa purlka, nyampurla karlijarrangku kuyu yirrarni waja, karnangku!" kala kukurnunyanu wangkaja.

Ngulajangkaju, ngulajangkaju, ngulajangkaju ngunaja kalalu ngurrangkalku.  Kalalu ngunaja sleep-ilki ngurrangkalku.  Warlu kalapalarla yarrpirninja-parnkaja yitipijarra kajanyanujarrarlu nyanungunyangujarrarlu watijarrarlu yuntardijarrarlu Jangalajarrarlu Warlukurlanguwardingkijarrarlu, yalumpurla kujapala palka-jarrija, ngulajarrarlu.

Yakarra-pardija kalalu mungalyurru.  Kalalu yangka kuyu warlungka kardu-yungu maninjarla mungalyurrurlu.  Nyampurlaju kalu mangarriji, flour-ulkujala ngarni, nyampurlaju kardiyarlaju.  Kala kardiyawangurlawiyi kalalu ngarnu  jukurrparluju nyurruwiyiji puurdapinki, yumurnunjupinki, janmardapinki.  Marlu kalalu kuyu ngarnu, luwajirripinki.

Kalapalarla ngarrirninja-yanu, 

"Purlka nyinayarra.  Nyampunya mardakarra waja."

"Yirrakajupala warlurlangujupala waja. Marlurnparla jamulu-yarrpika yungurna nyinami waja, kuyu yirna linji waja ngarni purdangirlirli, kuyu wajirna ngarni purdangirlirli linji.  Kajinpala kuyukurlu yani waja papankurlangu."

Kalapalangu ngarrurnu kajanyanujarra nyanungunyangujarra kujapala yalumpurla palka-jarrija Warlukurlangurla.

Kalapala wapaja yinyakula karlarra Jarlarripinkikirra.  Jarlarri yirrarnu kalapala.  Kalapala warrulparni kulpaja Warlukurlangukurra yangka, yalumpu kulkurrukurra, kuja kapalangu rduyu-karri warlu jukurrpawarnu.  Ngulangka kala Lungkardaju nyinaja.  

Kalapalangu yarda yirri-puraja.  Milpa kala yakarra, milpa kala tirl-pardija.  Milpa purdangirli kala yakarra-pardija.  Karrinja-pardija kala.

"Kari wurnturulku kapala yanirra ngajunyangujarraju kajanyanujarraju!"  Kala kurlarda manu, pikirri manu.  Kala yarnkaja kuyukurrayijala.  Kala panturnunjunu.  Kala purraja yaruju-yarujurlu.  Kala muku jurrurr-yungu kuyungka yangka nyurruwarnu kujapala kamparruwarnurlu yirrarnu.  Kala linjikarda purraja nyanungunyanguju.   Kala yirrarnu kanunjumparra.  Ngulajangkaju kalapalangu wapalpa nyangu milpangkuwiyi,

"Kari yinyapala rdipijarni waja ngajunyangujarraju kajajarraju.  Kuyukurlu kapala yanirni waja, wawurla-wawurla yanirni yangka."

Ngulajangkaju, "Purlka ngurrjunya kanpa nyina?"

"Kuyukurlu mayinpala rdipija?"

"Yuwa, kuyu waja!"

Kala, kalapalangu nyurruwiyi nyangu.  Ngayi kala wangkaja.  Ngulajangkaju kalapalarla kuyu yungu,

"Kuyunpa ngarni!"

Ngirntirlangu kalapalarla yungu kuyu marlu nyampupiya.  Kala ngarnu.  Pakarninjarla kalapalarla yungu, milpakurlukujala.  Well, pampa jarrija kala ngulangkaju.  Ngunajalku kalalu.  Warlulku kalapalarla yarrpurnu.  Ngunaja kalalu.  Kala ngunaja jajinyanu, kajanyanukari, kajanyanuyijala.  Jampijinpa kala ngunaja kulkurrujarraju, Lungkarda yirdiji.  Kalapala Jangalajarra ngunaja nyanungujarra.

Ngulajangkaju yanu, mungalyurru yanupala watijarra yangkajarraju.  Yanupala.  Well-i kala wati nyampuju yanu purlkapardu. Kala wurnturu yangka nyinaja-aa.

"Walykakurra karna yani waja.  Yinya walykangka karna nyina, yarlungka waja.  Ya, nyinaya waja!  Walykangka karnangkupala jurnta nyina waja nyampujuku," kala wangkaja purlkapardu, "Yuwawu!"  Kala marlu nyanungurluju kala purda-nyangu, kurdu yangka, kuja kala yangka kirr-kirr-manu yinyarla, Kirrkirrmanurla yirdingkaju, nyanungunyangu  maralypirla, mayi?  Marlu kala witaju purda-nyanguwiyi.  Kala kujarlu yangka purda-nyangu.

"Kari palkajuku waja ka wangka!"

Kulpajarni kala ngunanjakulku.   

Ngulajangkaju ngunajalkulpalu.  Yanulkulpapala watijarra wirlinyi.  Ngulajangkaju lawa-lawapala parnkaja kujarra, yangka yungupala nyurruwiyi mukupungu Warlukurlangurla kutuju. Kurlarra side-ilkipala, kujarra kalapala yanu nganayikirra yirdikirraju Kirrkirrmanukurra.  Kuyu yalumpuju kala kirr-kirr-manu, nganayi nyanungu marlu. Kala purda-nyangu kurdu.  

Well, nyarrpa-mantarla marda watingkiji yinyarluju purlkangku?  Yapa jarriyarla marda?  Karijaju.

Well-i, jurntapalarla panturnu kajilpa nyinaja nyanungunyangu yaliji maralypinyayirni.  Jurntapalarla panturnu.  Purrajalkulpapala.  Kurdupala pakarnu.  Kurdukurlu warrulpa yangka Kirrkirrmanu kuja ka kurdurlangu warru yirrirlji-kanyi, ngulapiya.   Ngulapiyanyapalarla jurnta-panturnu Jangalarluju kajanyanujarrarlu.  Yijardupala purraja.  Kangupala ngurrakurra yangka yinya nganayikirra Warlukurlangukurra, kutukurra.  Kujalpapala ngurrangka nyinaja, ngulakurra kangu.

Yungupalarla kuyu yilara.  Kulanganta yapakari, kulanganta yapakari wurnturujangka, kala nyanungunyangu yinyaju kuyu maralypirla, kujalpapalangu nyanungujarra nyanungukulparla nyinajalku, yilparla kuyu.  Kuyulpala nyinaja yapa marda, karija maralypirla.

Ngulajangkaju mayajarrakurralkurla yanu,

"Ngurrjunyayirnirli kuja.  Nyiya nyampuju ngurrjungku wajaju kaaly-pungu, kuyungku?  Nyarrpara marlurlu?"  Manngu-nyangulkulpa, "Nyarrparawardingkiwiyiji nyampuju kuja kuyu mayakurra yanu?  Yangka kaaly-pungu ngurrjunyayirnirli."  Ngurrjunyayirni purda-nyangu kuyu.  Nyampujarrakurrarla yanu, mayajarrakurra yanu.  "Ngurrju-manu yangka, nyampu ngurrjunyayirni waja mirnimpaju.  Nyarrparajangka kuyu kujajupala kajanyanujarrarlu kangurnu waja?"

Yilarapalarla yungu wita.

Yanu.  Wuraji-wuraji-jarrija.  Wanta yukaja and munga-munga-jarrijalku.  Yarlukurralku yanu.  Nyinajalpa purlkaparduju.  Ngulajangka purda-nyangulparla.

"Kari, lawajuku."  Ngunajalpa yangka kuja.  Well, kuja kala ngunaja-yi, "Nyarrpara kuja ka wangka?  Nyarrpara?  Nyarrpa-manupala nyampujarrarlujuku waja?  Pakarnunjunu, pungupala nyampujarrarlujuku?  Yangkajuku kujaju waja ngurrjunyayirni mayakurra yanu, nyampujuku marda?"

Ngulajangkaju wurra jarrija.  Ngunajalkulpalu.  Ngulajangkaju wirlinyikirralkupala yanu.  Wirlinyilkipala yanu watijarraju, wirlinyipala yanu.  Mungakarirlalkulpa yarda ngunaja.  Kari lawajuku, lawajuku.  Wanjani kala kirr-kirr-manu, yangka marluju yirdija kala kirr-kirr-manu, marlu witaju ngati nyanunguku.  Lawajuku.  

Ngulajangkaju jintakulku ngunajarni, jintakulku.  Yarda yanu yarlukurra.  Ngulajangka yanu.  Lawajuku.  Jungajuku waja miyalurlulkupalangu nyangu wati nyampujarraju kajanyanujarraju nyanungunyangujarra.  Yanupala wirlinyi.  Ngulajangkaju walkulku nyangu yangkaju kuyu.  Miyalulkunyanu nyangu.  Maju-jarrijalku miyalu yangka nyanungunyangurla nyampujarra nyampujuku waja.

Watiyalku pajurnu.  Jangkardulkupalangu manngu-nyangu juyurdukurlurlu.  Warlulkupalangu jirriny-pungu nyampupiya ngiji, jangunyu wirlinyijangkaku.

"Ayi, ayi"

Yaninja-yaninjarlalkupala yanu wurnturungurluju.

"Purlka marda ka kampa warlungku wiyarrpa, purlka marda!"

Purlkangkupalangu jangkardu turru-manu. Nganayikipalangu manngu-nyangu jangkardu juyurdulku warlu.  Nyurruwarnupaturlu kujalpalujana jangkardu manngu-nyangu yangka juyurdukurlurlu. Ngulajangkaju purlka-purlkarluju kalu yangka nganayi mardarni juyurdu yunparninjakurlangu.

Kuturnupala jarrija.  Nyampu, "Purlka ka rduyu-karri!  Purlka marda kampaja warlungku purdangirli pampa!"

Kala lawa, nyanungujarrakulaku yinyaju yungkurnu-wu.  Kuturnupala jarrija, kuturnupala jarrija.  Warlumanji jankajarralku. Wapirdipalangu wajili-pungu warlungku.  Wajili-pungupalangu.  Palu-pungulpapala, palu-pungulpapala, palu-pungulpapala.  Lawajukulpapala palu-pungu parrkangku nyampurrapiyarlu.  Ngula lawajuku.  Juyurdu yalumpuju.  Puyurrparlu-pungulpapalangu.  Palu-pungulpapala, palu-pungulpapala, palu-pungulpapala yalumpuwardingkirli yantarlirli, palu-pungulpapala, palu-pungulpapala, palu-pungulpapala.

Kurlirralkulpala pardijarra tarnngalkuju.  Ngurra, ngurrangkalpa wantija.  Nyanungu palijalku.  Kulanganta yijardu warluju.  Ngulajangka yakarralpapala pardija watijarra, Jangalajarra.  Nyanungulpa warlu yakarra-pardi-jarrijalku.  Yarnkajalpalu wurnalku.  Kurlurlumpayi-ii yarnkajalpalu.  Palu-pinja-yanulpapala, palu-pinja-yanulpapala, palu-pinja-yanulpapala, palu-pinja-yanulpapala, palu-pinja-yanulpapala, palu-pinja-yanulpapala, palu-pinja-yanulpapala, palu-pinja-yanulpapala.  Yangka kuja karlipa lirranji warlu nyanyi, lirranji yangka mangkurdurlangu kuja ka yirrarni warlungka, kuja ka wirijarlu warlu ngula yangkaju fire, ngulangka.  Kankarlumparralku yirrarnu lirranjilki milya-pinjarlalku nyampurluju.

Ngulajangkaju still ngunajalpalu yarda.  Warlulpa lawa-jarrija, walku-jarrijalpa yalumpuju.  Kakarraralpapala pardija.  Wurnturulkulpapala, yakarralpapala pardija nyanungulpapala.  Warlu yakarra-pardijayijala palkaju, palkayijala, juyurdujangarra.  Wajili-pungulpapalangu warlungkuju kujarrarlalku, maju-maju wajili-pungulpapalangu kujarrarlalku, wurnturulku.  Wurnturulkupalangu wajili-pungu.  Palu-pungulpapala warluju.  Palu-pinjarla nyampujarrajulpapalangu ngarnu.  Ngarnulpapalangu nyampujarraju mirdijijarra, jurru nyampujarra winyirl-winyirlpalku.  Ngarnulpapalangu.

Ngulajangkaju wurnturulku yinya yimikari kuja kalu wangka Pija-pija.  Kujapalangu kulpari-kujurnu, kulpari-manupalangu.

"Karinganta warlungkungalingki waja nyampurluju jurrupinki waja maju-manu.  Mukungalingki kampaja!  Nyarrparli-jarri?  Warrulparli kulpa ngurrakurra waja?  Nyarrpa-jarrirli?  Yarlkiri wajajaparli yani? Kanunjumparrajaparli yani?" manngu-nyangulpapala.  Wangkajalpapala nyampujarraju winyirl-winyirlpalku warlujangkaju.

Kulparirnipala yanu jurrkukurra ngurrakurra, nyampukurra.  Yanurnupala, yanurnupala, yanurnupala, yanurnupala, yanurnupala, yanurnupala.  Palu-pinjarlalpapala wapaja, kuja.  Yangkapiyarlujala kujapalangu kujapurdarlu puraja, ngulapiyarlujala.  Yanurnupala, yanurnupala.  Lirranjiwanapala yanurnu.  Ngulangkupala jiwin-pungu, jiwin-pungu, jiwin-pungu. Yanurnupala.  Pakajumanuwanapala yanurnu.  Mata-jarrijapala ngulangkajuku.

Yalumpu ka karri watikirlangulku.  Nganayilki maralypilki ka karri.  Mardukuja yaninjawangu, lawa, watimipakurra.

Ngulajukurna ngarrurnu.




Nyampu ngaju Liddy Nakamarra karna wangkami yangkajarrakurlujuku papardirlangupardukurlu Yumurrpakurlu manu Wapurtarlikirli.  Ngulapalanyanu kuli, kulu ngulalu jangkardu yanu, yuwurlarri manu, yuwurlarri manu, yuwurlarri manu.  Jangkardu parnkajarla, jangkardu yaninja-yanurla.

Wurrawiyilpa Wapurtarliji ngunaja.  Karlarrangurlu yanurni, Nyurripatungurluwiyi ngajupalangurlajangarra yirdingkaju.  Yangka kuliparnta nganayi watiya kuja ka muku ngarni, laju yangka purrjuyulyu, kulinypa yangka, kulinypa kaji ka warruwani yaparlangu, warruwani muku, warruwani muku, warruwani muku.  Kulinypanyayirnirli kuja ka watiya parla muku ngarni.  Ngayi karna nganayirlangujangarra wangka, my father-rla you know, my father-rlajala, ngajukupalangurlajala nyampu.  Yalkarrka kalu kujajana tardarr-nyangu kujarla.  Milyi-pinyijala kalujana walypalirli, Land Council-u-rlangurluju yirdiji, not yirdiji kuruwarrijala.

Ngulawiyi yanurnu Nyurripatungurlu.  Ngulawiyilu ngulakurralurla kulu-jarrija kamparruju.  Ngulalu luwarnu.  Ngulawiyili luwarnu nganayirli Yumurrpawardingkipaturluju yapangkuju yapayijalajangarra.  Luwarnulu nganayijala jajutuma kuja ngajupa - ngajunyangu kirdarnakurlangu.  Last one-ilki yangka lawarra-jarrija.  Ngula lawarra-jarrija yangka purdangirlikirra.  Yangkarnalu tardarr-kujurnu.  Ngulawiyilirla luwarnu jukurrpa.  Luwarnulu, luwarnulu, luwarnulu, luwarnulu.

Yarnkajarnirla kukurnunyanulku kurlarrangurlu, Wapurtarlilki.  Yapajana manurni.  Nyanungulku, nyanungurlulkujana luwarnurralujana whole lot, panulkujukujala.  Luwarnurralujana, luwarnurralujana, luwarnurralujana, nyanungujurlu Ngardilpirli.  Ngardilpili karrijarni.  Ngardilpirlijukulunyanu luwarnu luwarnu ngulangkaju, Ngardilpirli.  Ngardilpijuku ka karri ngulaju.  Ngurrayi ngula Ngardilpijuku ka karri.  Ngardilpirlinyanu luwarnu, Ngarliyarlunyanu luwarnu, Ngardilpirli, Ngarliyarlu.  Ngurra ngula kuja ka karri Yumurrpa, ngurraju Ngarliyarlunyanu luwarnu, Ngardilpirlinyanu luwarnu kulungka waja.

Ngardilpikirlangu, Ngardilpikirlangu, Ngardilpikirlangujuku ngulaju Yumurrpa ka karri, Yumurrparlu kujanyanu Ngardilikirlangurlujuku luwarnu.  Lirra jintajuku, Ngardilpikirlangujuku.  Ngurraju ngulaju Yumurrpaju.  Ngardilpikirlangu ngulanyanu luwarnu Ngardilpikirlangurla ngurrangka, Ngardilpikirlangurlanyanu luwarnu.  Luwarnunyanu yinyakujurla, yinyakula.

Wapurtarli kunkarni pardija.  Yangkaju karlarningirli kujalu yanurnu waja.  Marnkurrparlujukujalalunyanu luwarnu.  Nyurripaturlu, Nyurripatuwiyi kamparruju luwarnu.  Jalpi ngurrapuka yalumpujukulpanyanu luwarnu ngurrapukarlu, yalumpuwardingkirlijuku, one family-rli jintangkarlu ngurrapukarlulpanyanu luwarnu.  Nyurripatuwiyili luwarnu.

Ngulajangkajulu luwarnu Wapurtarlilki.  Wapurtarliji ngari kunkalkujala yarnkajarni kankarlarra yangka Yilkirdingirli.  Ngulangkarlujurlayi tardarr-kujurnurnurla papardinyanuku, tardarnirla-kujurnu,

"Kari nyurru-manu wajalu Ngardilpirli.  Nyurru-manu waja ngajukupurdangkaju!"

Nyanungulkurla parnkajarni.  Yangkalku kuja kapala palkanyayirni karri jungalku.  Luwarnu nyanungurlulkulpajana, luwarnurraju.  Kirdanyanulkulpalanyanu nyanungujarra pariwarnpajarra jangkardu tardarr-yanu, wirijarlijarralku, Ngardirlpi manu Wapurtarli, yarla manu wapurti.  Jangkardupalanyanu tardarr-yanu.  Ngarilkilpapalanyanu ngarnu, ngayilkilpapalanyanu ngarnu.  Ngulangkajukulpalunyanu luwarnu, ngayilpalunyanu panungkujuku luwarr-luwarnu, panungkujukulpalunyanu.  Kujarlu, kujarlulpalunyanu luwarnu.  Panukarijukulpalujana ngarlkinypa-karrija, ngarlkinypalpalujana karrija.

Ehh, kutulkulpalanyanu yangka yungulpalanyanu walyka-yirrarnulku.  Yangkalku kuja kapala karri karluwarnu manu yatujuwarnu.  Yangka jungu kuja kapala karri.  Kula ka yani yalumpukurraju, wu, yapa mardukujarlangu, kurdurlangu, walku.  Ngayi karnalurla ngarrirni yika pinkajuku kapala karrimi. Karnalupalangu Jinkalyarraju yangka nyanyi pinkakurrajuku.  Walkujala.  Ngulaju ka tarrukujala karri.  Ngulaju ngayi yika karri secret-waja, walku.  No-ulpa yantarla kurdurlangu nyanungukurra.  Ngaka kalu yani yangka yakurumipajuku, kurdungurlu kalu yani, watimipa, no mardukuja.

Kujankulupalangu kapatinjakarra yani nganta watiyajarraku ngulajarraku mardukuja watirlangu, yapakarirlangu kajikankulu kutu yani yapakari, kapatinjakarra yangka kajikankulu karrka, kajilpanyarra yangka Land Council-urlangurlu warru kangkarla, kajikankulu marda yani yinyawana kurlirra,
(ngayi karnalu yatujumparrawarnujuku nyina nganimpaju warlaljaju yangka ngurrapukaju, yanirra karnalu, yangkarnalu marlurnparlaju yuwarlirlajuku nyina), kajinkili kurdu-kurdurlangu yangka kajilpankulu yangka ngurrpa-ngurrparlu, walku, kajikankulu nyiarlu nyanyi, watiyakurra alright kanparla watiyajarraku kanparla kapati, kajikalunyarra yunparni ngayi kuukuurlu kapankurlu milalparlu, milalparlu kajikalunyarra pakarni manu yunparnirlangu!

Palka kalu karrimi milalpaju.

And nganimpa ngularnalu yanurra jalangu.  Well-irnalu wangkajarnalujana jitinjarla.  Yanurnalu and ngunajalparnalu.  Ngunanjarlarnalu Napaljarrikirli jukurra-pardinjarla pirnpiji ngarninjarla yanu Yurntumukurra kuja.

Kala nyampu ngulapalanyanu luwarnu.  Junga ngulajupalanyanu.  Ngula kaju warrarda wangka nyampu Napurrurla.  Ngulangka ngayi karnarla yimi ngarrirni yangkajarraku waja jimarrikarra.  Ngari karnangku.  Ngaka wajangkulu yimi ngarrirni yinyarrarlu yapangku.  Walkujuku karna puta-puta wangka.  Wingkingkijuku kaju japirni yikaji nyampurluju.  Wurrangkujuku ka jilypi-yirrarni.  Karna nyina wangkanja-wangu.  Ngula, ngulakujaku, ngula ka warrarda wangka.  

Ngula kapala karri.  Ngulaju.  Yungupalangu purdayi-nyanyi nyampurluju.  Kulungkupalanyanu luwarnu.  Yawuruju yangka nganayi-manulkulpalanyanu.  Marrara kapala karri.

Kulanganta kajikarnalu warlkakula wangkami, nyampuju karnalu nyinami one family-nyayirni, junga.  

Kuturla yinyangurlu Wapurtarlingirli jangkardarnu-yanu.  Kuja ka karrimi, kapu pungulpalunyanu, luwarnulpalunyanu. luwarnulpalunyanu.  Junganyayirni karnalu nyina.  Karlarrangurlu yanurni.  Ngayirla kunka-pardija yinyaju papardinyanu kukurnunyanuku kurlarrajangkaju yinyaju.  Kujarla karlarrajangka, karlarni kujajangkalkuyijala, Nyurripatujangka.  Yangkakujukunya watiya ngula ka muku ngarni.  Yapawiyi ngarilpa nyinaja.  Ngulawiyili luwarnu.

Nyampurluju Yumurrpawardingkipaturlu luwarnulu.  Ngulajangka yinyalkurla kunka-yanu.  Kunkaju yarnkajarni kurlarrangurlupalarla ngaparlangu.  Kunka-pardijapalarla, jirrama, wurrurru Karlingkaturu, Wapurtarlipalarla kunka-pardija nyampujuju.  Nyampu, yinya kuja watiya muku ngarnu, watiya kuja ka parla muku ngarni yapangku.  Jirramapalarla kunka-pardija.  Luwarnupala nyampuju jintajuku nganayi Ngardilpi nyampuju.  Yumurrpapala luwarnu yarla jirramarlu, ngapangku.  Nyampurlapala luwarnu kunkangkuju.  Luwarnupala. Luwarnupala. Luwarnupala. Luwarnupala. Luwarnupala. Luwarnupala.

Walyka-yirrarnu yangka kuja kanyanu yapangku ngula kapala watiyajarralku karri.  Walyka-yirrarnulkulpalanyanu.  Ngulajukulunyanu luwarnu kuja yawarra wirijarra waja. Kujalkupalanyanu wangkaja,

"Ngulajuku luwarnurnunyanu yarlpuru, yarlpuru yawarra wirijarra waja?  Ngayi karnalu nyurnuwati waja karrimi nyampukula kulpa waja.  Nyampu karlinyanu ngalijarra waja walyka-yirrarni wirijarrarlu, pariwanpajarrarlu ngalujarrarlu.  Walyka-yirrarni karlinyanu.

Ngulajuku yarlpuru?  Luwarnulunyanu.  Kulpalku karna Wapurtarlikirralku."

"Yuwayi.  Nyina karna ngajuju nyampurlajuku Yumurrparlajuku."

"Yuwawu!"

Yanulpalu.  Kurlarralpalu yanu. Kurlarralpalu yanu. Kurlarralpalu yanu. Yanu kulpalu.  Yangkalpanyanu yunparninja-yanu.  Palkajalarnalu yunparninjakurlangurlawarnu.  Kujalpanyanu yunparninja-yanu kurlarrapurda.  Kulpari-yunparninja-yanu ngulalpanyanu.  Yunparninja-yanulpanyanu kulpari.

SONG, which includes Yungkurnurlu panturnu, nyirawurlu ngurrju-manu, yungkurnurlu panturnu

Yalumpurlu wiripirdinyparlu kujalpalanyanu jakuru-pungu. Ngulangkulpanyanu yunparnu yungkurnurlulpa panturnu yilara.  Well-ilpanyanu manu, nyirawurlu ngurrju-manulpanyanu.  Minti nganayi manulpanyanu, mijurnulpanyanu, mijurnulpanyanu, mijurnulpanyanu.  Turnu-manulpanyanu yungkurnu, mijurnulpanyanu, mijurnulpanyanu, pulykulypanyanu mijurnu.

SONG

Kujalpanyanu yunparninja-yanu.  Nyampu walkujala.  Ngarilpanyanu yangka mijurnu, mijurnu.  Turnu-manulpanyanu, yunparnulpanyanu.  Ngurrjulkulpanyanu purda-nyangu.  Karrinja-pardijalku.

SONG which includes Ngarnajintarna parlpirri parlpirri

CHANTS
Kulanganta kajikarnalunyarra warlkangku, kulanganta yunparni, kulanganta kajikankulu nyurrularlujuku yijardujuku yunparni.  Kala nganimpaju kulanganta karnalunyarra kulanganta warlkakula wangka!

SONG

Jarntirn-jarntirnpalkulpa yanu, pinkalkulpa jarntirn-jarntirn-karrkaja Wapurtarlikirralku jintapurdanjilpa jarntinja-yanu.

SONG

Yangkangkaulpanyanu wiripirdinyparlu yunparninja-yanu nyampuju pariwanparlu kirdangku Jakamarrarlu.

SONG  

"Jintapurdanji waja ngayi karnaju jarntirn-jarntirn-karrka!  Kujakula waja."

SONG

Yangka pulyku taarlpalkunyanu purda-nyangupalanyanu, yilpapala yirdija jirrama yanu, panu ngayi, panu yanu.

SONG

"Taarlpalku kujarnaju purda-nyanyi yaninja-yaninjakulku yinyarlakulku."

SONG inckudes Kurnpalurnparlurla wangkanya...

"Mayalkurna kuja yaninja-yanu.  Mayalkurna nyampuju yaninja-yanu.  Kiljilkirnaju pulykuju rarrarlpapardulku yani.  Taarl-manurna kuja, pulykujarraju.  Yuwa, ngajurlangu kuja.  

Yilpalunyanu panuju ngayi luwarninjawarnu yangkaju kankarlarra.  Kutukurralkujangarra warkarnurralpalu ngayi.  Walyakurrawiyijala ngulaju pirlilkijala jardu-karri."

Kala jukurrpa yilpalu yanu yangka walyakurrawiyi.

SONG

"Ngurrjupardu karna pulukuju, ngayi karnaju purda-nyanyi."  

Yaninja-yanu kala waja Wapurtarlikirraju.

"Yukamirralku karli ngurrakurralku, ngulakurrakula."

Yukajarrapala ngurrakurralku.  Yukajarrapala ngurrakurralku, ngulakurra.



Wawarljakurlu

Jungarrayi kala nyinaja panujarlukurlu karntakuju yirdingka Wawarljarlaju.  Kala nyinaja panujarlu.  Karntaju kalajana mardarnu warrura, nyiyakantikanti, Napangardi, Napaljarri, Nangala, Nungarrayi, Napanangka, Nampijinpa, nyanunguparntawati.  Warrurarlu Jungarrayirli.

Kalalurla kurdu yimi ngarrurnu Jungarrayiki,

"Nyampuju karnta kurduju palka-jarrija karlarra jilimirla!"  

Wangkaja kala Jungarrayiji, "Walyalujana tirnngi-yirraka!" 

Kala wangkaja Jungarrayi, "Mardakalujana yarnarntiki ngurrju.  Mardakalujana yarnarntiki jiny-jinypaku!"

"Yuwa!"

Kalalu mardarnu karntaju.

Ngulajangkaju kala palka-jarrija jintakarilki kurduju wirriyalku.  Kalalu yanurni.  Yimi ngarrurnu kalalurla.  Mungangka kala palka-jarrija.  Kalalurla yimi ngarrurnu ngurrakurra nyanungunyangukurra.

"Jungarrayi, kurduju ka ngunami wita, wirriya waja kuyujardungu."

Kala Jungarrayi wangkaja, "Walyalujala tirnngi-yirrakarra!   Ngampurrpawangu karna nyina wirriyakuju."

Kalalu junga-pakarnu kurduju.  Kalalu milyingka yirrarnu kurduju witaju pirltirrka.

Kala yanu wirlinyi, kala pungu warru kuyu nyanungurluju.  Kangurni kala panujarlu.  Kalajana yungu.  Kala ngampurrpa nyinaja karntamipaku nyanunguku kurdukuju.

Ngulajangkaju kalalu wangkaja karntapatuju,

"Yuw, wiyarrpa karlipajana pakarni wirriya-wirriyaju.  Mardakarlarlangulparlipajana kurduju."

Ngurdin-purda-nyangulpalu nyanungurluju karntapaturluju.

Jirramalkurla kurdujarrapala palka-jarrija  wirriyajarra.  Kulalurla yimi ngarrurnu Jungarrayiki, walku.  Mardarnulpalupalangu.

"Kanyirlipapalangu wurnturu.  Mardarniyirlipapalangu!"

Mardarnulupalangu.  Kujarningintirlilkilipalangu kangu, jilja kujarningintikirra.  Kalalupalangu ngapurlu yungu.  Kalalupalangu ngurrangka mardarnu yalirlajuku.  Kalapala nyinajayi witajarrawiyi-ii.

Wirijarlu jarrijalkupala.  Kalapala manyu-karrija, nyanungukarijarralku yirakarilki.  Kalalupalangu ngatinyanurlu kuyu manu mangarri yungu and ngapa.  Kalapala nyinajayi Wawarljarla nyanungu yamangkaju ngurrangkaju.

Ngulajangkaju nyanungujarrarlupala purda-nyangu kurdujarrarlu wirijarlujarrarluku,

"Yanirli!"

"Yanta kakarrara wapirrakurla, yanta jintakariki Munkupalpaku Jungarrayiki jintakariki!"

Yanurla kakarrara.  Yimi ngarrurnurla, "Wapirra, kapu nganta puntarni nganta ngapujunyanuwatiji!  Nyampurluju karlarrarlu pinjarla kapungku luwarni waja!"

Kulanganta junga kala walku!  

Ngayipala nyanungurlu ngurrju-manu yimi.  Kujalpa nyanungu nyinaja ngampurrpawangu wirriyalku mardarninjaku, ngula panurlapalarla jangkardu purda-nyangu kurdujarrarlu.

Jungajuku parnkanjarla yanu maninjarla karliwatikirli panujarlukurlu karlikirli, kurlardakurlu.  Yaninja-yanupala.  Kirdarlangupala yaninja-yanu.  Pirri-manu.  

Jungarrayi jintakari yanu wirlinyi kuyuku, pupulpa nganta.  Luwarnu warru.  Kunalkulparla manu watiyarla yarunparla.  

Nyanungu kurdu parnkaja jingi-jingi ngurrakurra yarlpurrunyanukurra.

Nyanunguju kunalkulparla manu, kuyu watikiji malaku.  Manulparla.  

Yanurni.  Yira-kangurla.  That Jungarrayi jintakariji, yira-kangulparla.  Nyangu.  Ngulajangkaju kutulkulpa karrija.  Waku-karrija.  Wakurlingki-karrijalkulpa karlikirliji.  Yalirli jintakarirliji nyangulpa.  Nyangu marlurnpa, nyangunyanu yama, shadow.  Yamanyanu nyangu.  Wangkaja Jungarrayiji,

"Yii-ii, nyampu karna nyina ngajuju."

Yurirrijalpa.

"Nyampu karna nyinami ngajuju.  Kala nganangku kaju nyampuju wurru-mardarni?"

Ngayi, puljantarrarlu luwarnu boomerang, karlingki jintangkujuku.  Muku wantija yilaraju wurnturu-wurnturu, jurrupinki, nyiyakantikanti, warri-warripinki!.  Karrijalpa wurrajuku jintakari Jungarrayi luwarninjarla.   

Nyanunguju nyuyu-nyuyu-manunyanu.  Yangkapiyalkujala kulpari nyinaja.  Karli manu nyanungurluju.  Tarnnga luwarnu nganayiji Munkurrpalpa.  Wantija wurnturu-wurnturu yilara manu palka yapa.  And purturlu wantija kakarrara nganayikirra, Jarrardajarrayikirra, Yinapalkukurra.  Wantija purturluju.

Ngulaju kapu nganimpanyangu karriyarla, ngulaju nganimpanyangu.   Jungarrayijarrarlupalanyanu luwarnu.  Well-i walku.  Japanangkaku manu Napangardiki kajana karrimi wurruru side.  Yaliji Yurntumurla yatijarrapurda, wurnturunyayirni.

Ngulajangkaju yarnkaja that Jungarrayi, yarnkaja pina.  Warlarnuwiyi walkulkulpa kiripa-kanja-yanulku, matalku.  Yukaja yaninjarla.  Nyangulpalu Nangalapaturlu nyiyakanti-kantirli ngayi panujarlurlu yapangku.   

Yarnkajarni.  Yanu wurnalku.  Yarnkaja.  Kulkurru ngunajarnu ngurrangka.

Wangkajajana Nangala yapakuju karntapatuku nyanungukupurdangkawatiki warrurawatirlanguku, 

"Ngapalu maninjingkawangu!"  Ngula karla karrimi wala marnikijiji Wawarljakuju.  Kulpari yanulpalu, kulpari yanulpalu.  Manunjunulpalurlangu ngapa.  

Ngulajukulpa yaninja-yanu-uu.  Nyanja-yanulpa maarr-maninjakurra wurnturu kulkurru-kulkurru.  Yanurni.  Ngunaja.  Puyungkalku ngunajarni.  Ngulangurlujana karntapatu yilyaja, "Yantalu.  Ngpalu kardirninjingka!"

Yilyajarralujana yalikarilki.  Yaninja-yanulpa.  Ngulajangkaju yanu mungalyurru.  Yilyajajana, "Ngapa kardirninjingka!"

"Yanirlipa!  Ngapalu kardirninjingka nyurrularlulku!"

Walkujangkalu wangkajalparla karntapatukariji.

Kulungkulkulunyanu pakarnu.   Ngulaju nganayirla ngapangkaju yirdingkajunyanu pakarnu Jirda-jirdalparla.  Pakarnulunyanu.  Ngulajangkaju yanurnili Kurrangkalku.  Mata jarrijalku.  Jungarrayiji ngunajalpa tarnnga.  Ngunaja, ngunaja, ngunaja.  

Pardijarlajinta kurralku, ngayilpa wilalpunguku.  Kurraju punkunyayirni yirrilji-kanja-yanulku.  Karrinja-pardija.  Yarnkajarni. Yanurni. Kulkurru ngunajarni yapurnurla yirdingkaju Kuturdawurnurla.

Ngulajangkaju pardijarni.  Warlurla wantija yirnti ngijijangka.  Papijarralku warluju karlumpayi Warlukurlangukungarnti.  Nyanungu yarnkajarni.  Yanu.  Nyinajarni marrangki yamangka kankarlarni.  Jururrku jintapardu pardijarni.  Ngulajangka Nganyanyirla.  Nganyanyijangka yanurnu.  Ngunaja. Yanurnu.  Kulkurru ngunaja Warranparla, ngunaja marlurirla.  Kutulkulpa nyangu maarr-maninjakurraju ngapaju.

Kuja karlipa yangka yapangku nyanja-yani ngapa maarr-maninjakurra.  Ngulaju kutulku.  Kulanganta yarlungka maarr-manu.  Kala kanunju nyampuju pirnkingka.  Ngulajangkaju karntapaturlulpanyanu narri-pungu.  Ngapa jirrajalu.  

Nyangujana.  Pukurdilkinyanu warrurnu.  Pukurdinyanu rurruny-pungu ngarrurdarluju.

Yarnkajarni.  Rdipijajana Ngatijirriki panujarluku.  Waja-wajakurrajana rdipija.  Ngulajangkaju yanurni.  Yanu.  Nyinaja kulkurru.  Ngurrangka ngunajarni.  Kutulkulpa nyangu maarr-maninjakurra.  Ngulajangkaju pardijarni.  Karrija watiya walakarri.  Palkajuku marnikijiwati.  Parnkajarni-uu.

Wangkajalpalu yapakariwati Ngardikirliwati, "Malingka, malingka, malingka!"  

"Kujawiyi ngulaju malirdinyanu mardawangu.  Ngajupirdinypa yanirra.  Purraku-jirraja."

Kankarlarra warrkarnu.  Rarrja-rarrja-pangurnu.  Kaninjarralku pangurnurra.  Tarnngajukulparla yaralyu-ngarnu.  Pangurnu manu yapa Jungarrayi.  And karntapatulurla yarralparni-yukaja.  Ngulajuku.

Ngulajukurna Jungarrayi yirri-puraja nyampuju.  Jarnamirla yukaja pangirninjarla.  Kulpari ngunamirra ka kujapurdayijala Wawarljakurra.  Ngulajukurna wangkaja.

NYURRUWIYILPALU MIYI-PARNTA MANU KUYU-PARNTA WARRU WAPAJA.

Yimi ngarrurnu: Johnny Kitson Japaljarrirli
Yimi yirrarnu: Janet Long Nakamarrarlu
Kuruwarri kujurnu: Jimmy Kitson Jungarrayirli
Jungarni-manu: Audrey Napaljarri Kitson-rli

Produced with the assistance of the Aboriginal Arts Board.


(1)  Nyampurlalparnalu nyinaja.  Wirliyajarrayirla-parnalu nyinaja.  Kuyuju-parnalu pakarnu wurnturu-ngurlujuku  --rapiti janganpa, piilkarra, wirlana rapiti-piyajala ngulya kaninjarra kala pangurnu. Nyinaja-lparnalu.  Ngarntajari kalarnalu miyiji ngarnu.  Yarla kalalu-jana karlaja yakajirri, wanakiji kalalu kangurnu manu ngurlu kalalu kangurnu yangka yurrparninja-kurlangu.  Kula kalalu kangurnu yarla-jinta, panu kalalu kangurnu.  Yakajirri, yarla, wanakiji kalalu kangurnu.  Panu-nyayirni kalalu pajurnu.  Ngarrkangkuju kalalu rapiti luwarnu, manu janganpa kalalu luwarnu.

(2)  Wirliyajarrayirla kalarnalu nyinaja.  Kalalu luwarnu parrangkarlu rapiti, janganpa kalalu pakarnu.   
Ngulawarnuju kalalu yanurnu, kalalu ngula-warnuju purrajalku ngurrangkalku.  Kalalu ngarnu wuraji-wuraji.  Kalalu manyungka karrija purljangka, kuyukari-kuyukari, nyurrpukari-nyurrpukari kalalu manyu-karrija purljangka -- yangka putupurlu-piyarla.  Manu purljangka, kalalu karrija wuraji-wuraji yati.  ngula-ngurlu kala wanta yukajarra ngula -warnu kalalu nyinaja.
Kalalu yangka miyilki wanakiji ngarnu.  Yakajirri kalalu ngarnu.  Yakajirri manu wanakiji manu yarla kalalu ngarnu yangka wuraji-wurajirli.


(3)  Jalangu-jalangu kalu ngarni ngarilki.  Kala nyurruwiyijilpalu kuyuju kangurnu jurdaljaku, ngulalparla karnta yalirli mardarnu yalikirlangu ngulalparla mardarnu karnta, walirliparla, kuyuyu kangurnu jurdalja-nyanuku, kalarla kuyu kangurnu ngamardinyanuku manu kirdanyanuku.

(4)  Yangka yalirliji kalarla marda yungurra nyanunguku-purdangkaku, kukurnu-nyanunguku, papardi-nyanunguku.  Ngakalparla nyanuguku-purdangkaku yungu kapirdi-nyanu jintaku, jirramaku marda nyanunguku-purdangkaku, kurruju nyanunguku. Tarnngajuku malirdi nyanungu-kurlangu yali ngulalparla yungu, ngulalparla kuyu-pardu kangurnu yaliki jintaku jurdaljaku kurruju-nyanuku. Warlaljaku ngakalparla yungurra marda nyanunguku-purdangka ngawurru nyanunguku, yaliki kujalpalu-jana yapakariki yungurra lawa kurruju-nyanu-kariki lawa ngarra-palangu yalumpuju kululku ngunayarla kuyu-pardu-ngurlu -- malirdi-nyanu-kurlangu-ngurlu.

(5)  Kalarla jintaku yungu kurruju-nyanuku kala palarla jirrama jurnta nyinaja kurruju-nyanu-jarra jurdalja yaliki malirdi-nyanuku yalirlijikilpaparla marlaja ngarnu.  Kulalapapalu-pala yali jinta kariki yungurra kurruju-nyanungulku manu nyanunguku-purdangka lawa yalijiji lpalu ngarnu yalumpurlujuku marda jirrama kurlangu yaliji jurdalja walilpalarla yalirli marlaja ngarnu kulalu-jana nyiyaku yarda yungkarlarra kalalu nyanu kulu-jarrija.

(6)  Jalangu-jalanguju ngarilki-jala kuyuju ka kutu ngarninjayani manu yarla, yakajirri manu miyi ngarilki kapala kutu ngarni jalangu yati.
Jangkayirla kula kalarla kalinyanuku marlaja ngarnu, ngulaju kapu pala nyanu kulu yijala tirriyungkarla mimayi kulalpa kalinyanu kurlangu ngarnu yapa-kari kurlangu yali ngalapi-nyanuku, yampirri-kirra yalijilpa jintangkujuku ngarnu kulalpa nganjarla kalinyanu-kurlangu lawa yapa-kari kurlangu lawa ngarra -palangu nyanu kulu tirriyungkarla nyurruwiyiji, nyangujulpa-palanganu.

(7)  Nyampu-ngurlujurnalu pardija karlarralku yanurrarlu yulpayi wirlajiki karlarrarnalu ngaka karlirrinyinaja Patirlirri-kirri pinangu, miyijilpa wurnangkuju karlanyanu yarlaju kapu yakajirri pajininjayanu wurnangkujuku wanakiji, kulkurrurnalu ngunajarra mardangka ngakarnalu miyi-parnta pirrimanurra Patirlirrirlaju yakajirri-parnta, wanakiji-parnta, yarla-parnta kapu-kuyu wardipilpa pakarninjayanu, kulalpalu wardapi jintajuku pakarnu lungkardalpalu pakarnu nyinjirri-rlangulpalu pakarnu.

(8)  Kujarlujuku-lpalu kuyuju panu-manu wardapi-patu ngulaju marnkurrpa-patu, lungkardaju ngulaju marnkurrpa, nyinjirri ngulaju kuyu-yijala ngulajulpa marnkurrpa-jala pakarnu.
Ngulaju mardalpa wardapi jinta pakarnu, mardalpa pakarnu nyinjirri panulku, kapu lungkarda-panu yarlalku ngula-kurraju yakajirrilki, ngula-kurraju, wanakijilki kulalpa jintajuku kangu miyiparduju lawa panulpa pajurnu.

(9)  Yalilpa karntangku pajurnulpa yali-jurdaljalpa -nyanunyangu-parntarlu malirdi-nyanu parntarlu yalijilpa manngu -nyangu ngulayijala kalarla kuyuju ngayi luwarnu kurruju nyanuku yali malirdi- nyanurlu ngula parla karnta mardarnu yarlinya kalarla kuyuju kurruju -nyanunguku ngayi luwarnu panu-yijala nyanungurlu ngulajala kala rdanjarr-karlaja yarla, wanakiji, yakajirrilpa pajurnu yaliji malirdi nyanunguku ngarntiji.

(10)  Yali ngulalparla kuyu kangurnu ngulaju yali kurruju -nyanuku ngulajulpa yali yangarlurlu ngarnu jintagkulpa ngarnu kula-jana yungkarla ngakalparla yangka nyanungku- purdangkaku ngawurru-nyanukulparla yungu ngulalpaparla jurnta yali-jarra jurnta-nyinaja yali-jana kurruju-nyanu yali malirdi- nyanuku ngulalpaparla judalja marda-jirrama yali-jarrarlujukulpa-pala ngarnu kulalpapala-jana yungu yapa-karikilki lawa kapili nyanu kululku-jarrijalku, kujanya majulpa nyinaja nyurruwiyi.  Patirlirrirlarnalu nyinaja, nyinaja-rnalu miyi, wanakiji, rapiti manu janganpa kalalu luwarnu marda-jinta, marda-jirramalpalu pakarnu.

(11)  Karlarralkurnalu pardijarra warntaparri-kirra pinangu Patilirri-ngirliji, karlarra Warntaparriji yanurrarnalu karlarra wurajirnalu pardijarra wali-parnalu pilyangku maninjayanu kuyu, miyi, wanakiji, yakajirri manu yarlalpalu karlanjayanu.  Wurajirlarnalu kulkurru ngunajarra yanurrarnalu ngapa-kurraju, nyinajalparnalu Warntaparrirlalku yali--ngirli yangka kalalu miyilki karlaja, miyi kala nyinaja ngapa-warnurla yakajirri, wanakiji kalalu ngarnu miyi.

(12)  Kalalu ngapaju pangurnunja-yanurra, walilpa kaninjarra-jarrijalpa yaliji wirri kaninjarra-jarrinjayanu japija ngulya walilpa kaninjarra- jarrajayanu.  Ngula-warnuju kalarnalu ngapa-kari-kirra yarda pardijarra Warntaparrirlarnalu nyinaja, nyinaja, nyinaja miyi kalarnalu ngarnu yarla, wanakiji, yakajirri.Ngula-ngurlurnalu yangka pina pardijarni, yali-wanajalarnalu pardijarni Patirlirri-kirra, Patirlirri jangkarnalu yanurnu Taripari-kirra wanarnalu nyampukurrajala yanurnu Wirliyajarrayi-kirra.

(13)  Nyampungurlurnalu yatijarra Wirntijangu-kurra pinangu yarla-parnta-kurra, yakajirri-kirra yanurrarnalu Kunapirrirlarnalu nyinaja ngapangka, kankarlulpa ngunaja ngapaju milyi-japuja ngulya, kujalkurnalu yatijarra pirrimanurra Ngarumani-kirralku yalirlalparnalu nyinaja miyi-parnta-kurra wanakiji, yakajirri, yarla.  Ngapalpa kanunju-jarrija, pardijarrarnalu Yarlukanti-kirra japuya-kurra warnirrilpa ngunaja yalikirrarnalu yanurra miyi-parnta-kurrajala yarla-kurra ngarntajari, yakajirri, wanakiji. Ngulaju yali-ngarnti malirdi- nyanunguku-ngarnti, jurdaljaku ngarnti, ngulajala kalarla kuyuyu kangurnu yaliki jurdalja-nyanunguku kapi ngamardi-nyanuku wali-jirramarlu kalapalarla yungu ngamardi nyanurlu, miyi kangurnu kalarla kuyuju yungu ngamardi-nyanuku .
Yali nyanunyangu jurdaljaku kurruju-nyanuku kalarla yungu ngulayijala kalapalarila yungu jirramarlu ngamardi nyanurlu, jurdalja nyanurlu kurrju- nyanurlu kalarla yungu miyiji kala ngarnu.

(14)  Ngulajukuja kala kuyu-parduju panujala luwarnu wampana, rapiti janganpa ngulajala kala luwarnu ngarrkangkuju kuyuju ngulaju ngamardi-ngarnti manu yali kurriju-nyanunguku-ngarnti, ngulaju kala-palangu jarnku-jarrajuku kangurnu kuyuju yali ngamardi-nyanuku, yali kurruju-nyanuku ngulaju marda-jirrama.  Kurruju-nyanu marda, kala-pala ngarrkangka jintangka nyinaja jirrama karnta-jarra, kurruju nyanu yali-jarraku kala-palangu yiringi yungu kula-jana panukuju yungkalarra kurruju-nyanuwarraku. Lawa nyarralu nyanu kulu tily-yirrakarlarra, lawa maju kululku ngarralu nyanu tily-yirrarkalarra yali-jarrakujuku. Kulajana yungkarla panukuju kurruju nyanukuju.

(15)  Yarlukarntirla-lparnarlu nyinaja ngapalparnarlu muku ngarnu ngulawarnujurnarlu pardijarra Nyirriwirni-kirra, yalirlaku parnalu nyinaja yalirla kala nyinaja wanakiji, yakajirri, yarla-yika nyinamijiki, nyinami ka panu, nyinajalparnarlu ngulajulparnalu ngarnu miyi-pardu manu kuyu-pardu.  Ngapalpa kaninjarra-jarrijana ngakalparnalu ngula pardijarra, kanunju-jarrija. Ngakarnarlu pardijarrija ngulya-kari-kirra, miyi-parnta-kurra-yijala ngulajulpa nyinaja yarla, wanakiji.

(16)  Larrara-kurrarnalu pardijarra yali-kurra kutujala, yalirlinya-parnalu nyinaja ngarnulpaparnalu miyi yakajirri, wanakiji, yarla, nyinajalparnarlu Larraralku.  Ngula-ngurlurnalu yarda pardijarra Jarra-jarra-kurra ngapa yulpayi-kirra yalirlanya kalalu yarla karlaja, miyi wanakiji-parnta-kurra manu jarntuju kalalu-jana mardarnu ngulaju warnapari kalalu-jana wiri-manu jarntuju. Manu purlka-purlkarlu kalalu panturnu kurlardarlu pinangkalparlu-jala ngaka laparda-jala kalalu panturnu jarda-kurrajala wanta wiripuru, kala yangka kala ngunaja kalalurla yurru-kangu yangka ngulalpa yirirrija ngulaju kalalpa wurrangku nyangu, kala yangka rdalji-jarrijalku kala wawirriji. Kala ngulalpa yirirrija. Ngulalparlawurra jurnta nyinaja kaji jarda-jarri wawirriji.
Wawirri kala jarda jarrija, ngaka ngula-puru kalarla yurru-kangu kala

panturnulku jarda-kurra, ngaka kala yakarra manu kurlardarlu kala panturnu, kala pakarnulku karlingkilki.

(17)  Ngapa-Walparlalku-parnarlu nyinaja yakajirri-parnta, miyi-parnta, yarla-parnta, kalalu yarlaju karlaja wurnturu-wangujuku kula kalalu yarla jintajuku karlaja kalalu, yakajirri pajurnu manu wanakiji kalalu pajurnu, ngarrka yali kala kuja-purda kari yanu kala yangka wardapi wirliya wirli nyangu kala warru paraja .  .......... kala pakarnu jinta-kari, ngula-warnu kala kuyu nyinjirri nyangu ngulajulpa pakarnujala kuyu. Ngula-warnuju kala yarda yanu ngula-warnuju kala kuyu lungkarda pakarnu, ngula-jangkaju kala wardapilki yarda-pakarnu ngulaju jirrama, ngulaju jirrama kala palangu warru kangu marda nyinjirri manu lungkarda kala pakarnu yarda manu rapitilki kala pakarnu manu kuyu minija kala pakarnu jarda-kurra kala ngulaju pakarnu.

(18)  Kakarrararnalu-pardijarra Yakuranji-kirra yulpayi-wiri-kirra yali -kirrarnarlu yanurra rapiti-parnta-kurra yulpayi-kirra, ngarijalalpa paraja rapitiji, manu yarla-parnta-kurra, yarlaju kalalu karlaja manu wanakiji kalarnarlu ngarnu kurdu-kurdurlu manu yakajirri kalanarlu ngarnu.

(19)  Wali luntukangu purlapalku, wunngukurlu purlapalkulpalu pungu, wunngkurlu purlapa nyurruwiyi-warnu pungulpa yali-wardingkirlijiki, ngulaju kalalu kuyu manu miyi ngarnu kuyu panu rapiti manu janganpa.  Yulpayirlaju kalalu pakarnu ngulajala kalalu karnta-karntarlu kalalu kuyu pakarnu manu yakajirri, wanakiji pajurnu manu yarla karlaja parraja-kurra kalalu yurrparninjarla kangurnu panu-nyayirni yarla, yakajirri, wanakiji kalalu ngari rdanyjarri kangurnu kala panu-jarrija. Kala mungalyurru pardijarra ngakalpa wuraji pirrimanurnu yama, yamangka kala ngari kutu ngunajarra. Ngapa kala nyanu kangu mardungka ngulaju kartaku-wangurlu nyurruwiyiji kalalu mardungka kangu ngapaju marda wanta-jarraku jirramaku nyinajarra yupujurlaju wurnturu ngapa kalanyanu mardarnu mardungka parra-patuku. Kala nyanu ngapa yaliji karlarla karrija pilyangku kala nyanu mardarnu, kalalu ngunanjunu manjiki, kalalu nyanu karnta-karntarlu kangurnu, yakajirri, yarla, wanakiji kuyurlangu kalalu nyanu kangurnu.

(20)  Kalalu wardapi pakarnu ngulya-kurra, ngulya kala palka-manu kalarla karlaja, kala pakarnu kala panu kangurnu, karlarla yalikijala kangurnu malirdi nyanunguku, jurdalja-nyanunguku, kularla yapa-kari-kiji yungkarla kurruju-nyanungukuju kurlarla yungkarla lawa ngarralu nyanu kulu tily-yirrarkarla karlarla jinta yaliki kangurnu malirdi-nyanunguku manu ngamardi-nyanunguku kalarla yungu ngulaju kulu-kujaku, majulpalu nyinaja nyurruwuyiji.

(21)  Kulirralkurnalu wapanjarra.  ..........................kurlirralku yardarnarlu pardijarra yulpayirlarnarlu tarnngajukurnalu wapanjanu kurlirra-purda Nyinjiyi-kirra-pinangu. Nyinjiyi-wangurnalu kakarru-warnu yali Yalyaji-kirrarnalu yanurra yali-kirra pinangurnalu wapanjanurra manu Jilpari-kirra miyi-parnta-kurra, ngulaju miyiji kalalu ngarnu yirrakurru. Yirrarkurru kalalu manu yarla kalalu karlaja yirrakurru kalalu karlaja ngulaju wurnturu yaninjakijaku, ngulajangkaju kalalu wurnturulku yanu yarla-kurra manu wanakiji kalalu pajurnu manu yarlaju kalalu karlaja manu yakajirri kalalu pajurnu kalalu kangurnu parrajarlawiringka manu kalalu mardu-kurra kalalu pajurnu. Kalalu kangurnu yakajirri, wanakiji, manu yarla.

Ngulajuku.Willowra.     Speaker 2.    Tape 2/Side B (A).   

Kujakula mayi juul-juulpawangu wirliya kalarlipa wapal-pardija, wapal-pardija.  Kalarlipa-aa wirliya-uku.  Wardipi kalarlipa warru-pakarnu ngulyakari ngulyakari.  Wirliya kalarlipa puraja laniwarnu.  Kalarlipa puraja wirliyarlujuku no mutukayi.     Kalarlipa purraku yirrarnu malurnparla yalijuku yamangka.  Ngula kalarlipa yamangurlulku wapaja.  Wantangku kalangalpa warru-jankaja-aa. Kalarlipa pina karrkanja-yanu yamakurra ngayi wardapikirliki panukurlulku pulapikirliliki, jurlardakurlu waja, yarlakurlu waja panu-kurlu.  

Kalarnalu yaninja-yanurnu yamakurraji.  Ngula kalarnalu purraja wurajikarda, purraja, purraja.  Miyi, kuyu kalarnalu ngarnu.  Yii, purrakurlanguku yilpa wurajilki pardi.  Nyampujulpanyanu muku jajarnu, wurajilki kalarnalu pardijarra.  Wirliyajuku no mutukayi  nyurruwiyi.  Nyurruwiyi wirliya kalarnalu wapaja, wapal-pardija.


Yukunju-maninja-yanu kalarnalunyanu warlulku.  Kalarnalunyanu ngalyipiparntarlu manurra, parrajarla karnkarlumparrawarnu ngalyipikirlirliwiyi, piltiwangurlu, ngalyipikirlirli watajitikirlirli, palkarnikirlirli.  Ngalyipikirlirli kalarnalu warluju manurnu.

No mutukayi.  Ration kalarnalunyanu wirliyarlulku (kirli?) kangu mutukayiwangurlujala lawangku.  Jalanguju karlipa mutukayirlalkujala ration-ji maninjawarnuju kanyi kapu karlipa.  Walku-nyanyirni lawa no mutukayi kalarnalunyanu kangu wirliyarlu.  Yuwayi, yukunju-yukunju tiyi, miyi.  Ngulajuku wirliyarlujuku kalarnalunyanyu kangu-uu.  Kuyu kalarnalunyanu kangu.  Jalangu, jalanguju walypalikirlangulkujala karlipa wapaja.  Ngulajangka kalarnalu ngunaja.  Kuyu, wardapi kalalu ngarnu wirlinyiwarnukurlangu yangka.  

Yalikilalu ngatipinkiji rdipijarnu kuyuparntaju waja, yakajirriparntaju, wanakijiparnta.  Kalalu ngarnu, ngarnu, ngarnu.   Kalarnalu jarda-jarrija.  Kalanyanu miily-miily-pakarnurra puntarnin-puntarninjarla kurdu-kurdurluju.  Ngulajangka kalarnalu ngunaja.  Yarda pardija kalarnalu wirliyayijala wardapikirraju wirlinyiji, yarlakurra, ngurlukurra.  Kalarnalu wirliyayijala pardija.     Kalarnalu warru pakarnu-yii yamakurra, yalikirra yamakurra.  Yama kaninjarrarlu kalarnalu purraja kuyuju.  Wirliyarlujuku, no mutukayi. 

Mutukayirlaju karlipa jalangu-jalangulkujala wapami.     Wirliyarlujuku kalarnalu pakarninja-yanurnu.  Warru karrkaja kalarnalu miyi mangarriwangujala ngulaju.  Mangarriji ngakajala kalarlipa jurrkuwana ngarnu.  Ngulangurlukula mangarringirli jakatingirli kalarnalu yalumpujungurlulkukula karr-karrkaja wirlinyi wirliyalku.     

Purlawu kala ngunaja purdangirli jupu-jupurlanguju.  Miyi kala ngunaja, purlawu kala ngunaja.  Kalarnalu yupujukurra karr-karrkaja wirlinyiwurru yupujungawurrpaku kuyuku pakarninjaku wardapiki, warru karrkaja.  Karrkanja-yanurnu pina kalarnalu yangka yurapitikirr.  Ngulaju nyurruwiyijalarnalu ngulaju muku ngarrurnu.     

Kala jalangu-jalangulku kula.  Nyampu kalarnalu wapaja yangka wirliyajuku warru karrkaja wanakijiki maninjaku yakajirriki wardipiki.  Warru karrkaja kalarnalu, warru ngarninja-yanurnirra (sic) kalarnalu-uu, warru pakarninjarla purraja yamangkarlu.  Kalarnalu lunja-purraja.  Ngulajangka kalarnalu munjurlarri kanja-yanu wirliyarlujuku jurrkukurrarluju nganimparluju.   Yilkipakayiyini (sic) kalarnalu manu wirliyarlujuku.  Wirliyarlujuku kalarnalu warru karrkaja.  

Jakati-wapaja kalarnalu.  Wardapilki kalarnalunyanu pakarninja-yanurra.  Marnikijilki kalarnalu pulapi pajurnu kartakukurra, parrajakurra, ngamikirra.  Ngulawarnu kalarnalunyanu kalarra rdanjarr-kanja-yanu, yukunju ngayi kanja-yanu wardapilki.  Ngulangkaju marnkiji-rlaju kalarnalu ngarnu yamawanaju yulpayiwanarlangu kurlaningirntirli.   Nyampurlalu kapu kalarnalu ngarnu yulpayiwanarluju yamangkarluju kuyu.  Ngulajangka kalarnalu pina-yanu jurrkukurra yangka.  Ngunaja kalarnalu.  Ngulajangka kalarnalu yantarlilki nyinajayi-ii.  

Jukurrakungarntirlipa nyina kuja matangka, kuja jukurralku karlipa yani wirlinyiji wardapikiji kuyukuju.  

Ngunaja kalarnalu.   Miyi, tiyi kalarnalu ngarnu.  Ngulajankga kalarnalu yarda pardija wirlinyiji yantarliwarnuju, yantarliwarnuju.

Karingantarlipa wirlinyilki yani, ngulajukurlipa pirrarniji yantarliji nyinaja.  Wirlinyilkirilpa yani.

Wirlinyirliki kalarnalu warru pakarnu-yii ngulapuru marnikiji, ngulapuru wardapi, marnikiji ngulapuru.  

Ngukujanka yamangurlu nyampungurlurlipa pajirni marnikijij waja, warru pajirni.  

Ngulapuru wardapikirra karnalu nganimpajau kuja karrka kuyukurra, warru pakarni karnalu. 

Tarnngajuku warru pakarnu kalarnalu-yi.  Marnikiji kalarnalu yantarlirlilki kupurnu-uu yulpangku manu kartakukurra.   Parrajarlu kalarnalu luwarnu, yamangkarlu-yi-yi luwarnu, luwarnu, luwarnu.  Ngulapuru kalalu wardapi kangurnu, kangurnu yangka yamakurrarlu kuyu.    Purraja kalalu.  Purrayarra ngantalu ya kuyu!  Marnikiji ngayi kala yukunjulku karrija. 

Wirliyajangkajuku, no mutukayi, wirliya, ngayi walku. Edgar- (Yirrka) kurlangurla, Christine-kurlangurlarnalu nyinaja-aa, no mutukayi.  Kujajuku kuurlu start-jarrija no mutukayi.     Mutukayirliji yalilnya kalalunganpa kangu jintaku-jintaku kuurlu-wardingkirlilki walypalirli, kardiyangku kuurlu- wardingkirlilki.  Yalikarikurralpa lirriyinja-yanurnu.   

Mutukayirlilkinganpa, kangulpalunganpa.  Ngulajangka wirlinyilki kalalunganpa kangu mirrijiniki.  Bush medicine-ki kalanganpa kangu. Ngarlkirdikirra, everything-kirra kalanganpa kangu.  Bush medicine-ki kalarnalu-jana jarala-pina-pina-yungu walypaliji. Kala karrujuku yawulyukulku kalalunganpa kangu.  Yalikirrajukurnalu mutukayikirra-jarrija.  

Tarnngalkujuku yalumpuju, tarnngalku mutukayirla ngula karnalu wapaja.  Karnalunyarra, kankulunganpa ngarningki kanyi yangka.     Nyuntulkunpanganpa Napangardipardu yinpanganpa pina kurlurr-mardanu, yinpanganpa nyuntulku Napangardi karnuru.     Napanangkarluwiyilpanganpa kangu-uu kaji nganta mani yawulyu mutukayi Napanangkarluju America-wardingkirliji.     

Ngulangkulku, ngulangkulku yawulyu mutukayiyijala ngarrarnalunyanu manu-uu.  Warlarljarluyijala yawulyurlarlu wirntinjarlarlu, yawulyurla wirntinjarlarlu manurnalunyanu jalpingki, no yapangku Council-rlupuka, no boy-ngki watingki lawa.     Mardukujapaturlurnalunyanu manu jalpingki yawulyu mutukayiji wirntinjarlu.  Yawulyurlarlurnalunyanu manu, no maniyirli, lawa yawulyumiparlu.     

Wirliyajarrayi japu, Wirliyajarrayi japurnalu manu yawulyu mutukayiji.  Ngulaparntajukurnalu wapaja-yi.  Tarnngajukurnalu kangu-uu warlarjaju yawulyurlu mutukayiji kujarnalu manu-yi, no maniyirli, yawulyurlu.   Yawulyu mutukayirnalu manu wirntinjaku.  Wapajarnalu, wapajarnalu, wapajarnalu tarnngajuku ngulangkaju-rnalu wapaja, wapaja, wapaja-aa tarnngajuku.

Ngulangkaji-yi puruku-jarrijanganpa.  Ngakalkunganpa jurnta-puruku-jarrija mutukayi warlarljajuku nganimpanyanguju yawulyu mutukayiji.  Ngulawarnuju, 

Walkulku-yawu karingantangalpa jurnta-puruku-jarrija mutukayi palkarniji nyampuju mardukujakurlanguju warlarljaju waja.  Kulalungalpa help-manilki waja watingkiji waja, walku.  Warlarljaju nyampujukungalpa karnuruju jurnta-maju-jarrija.

Lawalku, finish, walku.  Ngulajangkaji ngayilkirnalu nyinaja, yapakurlangurlalku ngayi.  Ngarrikari ngarrikari kalarnalu warru warrkarnu.  Wijikari wijikarirlalku karnalu warru warrkarni yangka yapakarirlalku.  No warlarljalku, lawalku. Wijikari, wijikarirlalkuju-yii, wijikarirlalku karnalu wapa.  Ngapa kanpanganpa Napangardipardurlu nyunturlulkula ngaka.   Nyampunyanpanganpa rdipija, kujakujuku Napangardilkijiki, jintalkujukunpanganpa nyuntulkujuku nganimpakuju.  Ngulangkujuku.  Yuwayi, ngulajuku, finish.   
Willowra.  Tape 2/side B.  Third speaker

Ya, hard-jikirlipa wangkaja, hard-jikirlipa wangkaja, wankajarlipa wiljijiki yinga nganta law-kurra Olden time-kirra early days-kirra nganta, yinga yirrakarla majardikirra.   Walirlipa hard-jiki wangkaja.  Wiljijikirlipa wangkanja-yanu.    Still-rlipa piritiji-manu ngulangkuju wiljingki.  Pipakari manu pipakarirlalpa warrulpa wangkaja.  Ngulaju Land Council-rlipa wankaja ngulaju hard-jiki, wiljijikilparlipa wangkaja kajijapalparnalu nyinaja nyurnu-nyurnukurlangu.  

Ngatingkilpalunganpa wiri-wiri-manu, kirdanarlu, warringiyirli,  yapirliyirli.  Ngulakurlangu karnalu warli mardani waja, thats nganimpanyangu.  Walpaliwangurlawiyi, kardiyawangurlawiyi kujalparnalu nyinaja, ngula karnalunyanu hold-mani nganimparluju. Ngulajangka not yalumpu yarrkujuju jinta no yalikurlurlungurlu too.  Ngulakujurnalu hard pina wangkaja.  Wangkajalparnalurla, warrarda wangkaja. 

Miljanpi ngulajurnalu wangkaja wiljijilki.  Nyampurla, nyampurla, nyampurlalparnalu nyinaja nyurruwiyiji, nyampurla, nyampurla, nyampurla, nyampurla.  Ngulakujukurnalunyanurla wangkaja wiljijiki, nganimpaju nguruku warlarljakujuku, nguruku warlarljakulpanyanurla wangkaja wiljijiki.  Hey kajinkili jilpi-jarri, kajinkili wangkanjawangu wrong-jarri, ngulaju karnanyarra majirdikirra pina yirrarnu.   

Yii nganimpaju karnalu nyina, new law-rlalku karnalu nyina.  Ngurrju karnalu wangka, miyitingijirnalunyanurla wangkanja-yanu ngurrjujuku.          

Ngulankujukurnalunyanu nguru piritji-manurnalu.  Ngulajangka yawulyurnalu rdirri-yungu.  Ngulangkurnalu yawulyurlu piritji-manurnalu wiljingkijiki.  Wali ngurrju, ngurrju, ngurrju yilpalunganpa walypalirli kardiyarlujulpalunganpa    ngangkarranimayi-manu yingalu nganta nguru mantarla nyanungurlulku nganta, yapakurlangu nganta ngurrju.  Wali, lawajuku, lawajukunganpa jilirr-manujuku kardiyaju, kardiyajulunganpa jilirr-manu.  Minister, Land Council lawajukulu wangkaja, puta wangkajanyanurla.  Nganimparnalunyanurla wangkaja wilji wurra, mardarnurnalunyanu nguru, ngururnalunyanu mardarnu. 

Yalirlalparnalu wiri-jarrija.  Ngula born-jarrijalparnalu, wiri jarrijalparnalu.  Kuyungkalparnalu wiri-jarrija, marnikijirla, wirtajitirla, yulpayiwarnurla, kurdujirripinkirla, purruparntarla, nyinjirrirla, lungkardarla.  Ngulakulparnalurla wiljijiki wangkaja nganimpaju.   

And pulukuparntajunganpa ngaka kiwayikirranganpa tarntarnngarrirlangunganpa rdipija, pulukuparntaju, purlawuparntaju.  Waliparnalu kawarr-karrija yali nyanungu purlawuju pinawangurluwiyi.  Ngulaju ngulawarnulparnalunyanu nganimparluju follow-manu.  Yalijiki kurdurrkayi-jarrija.  Ngula tarnngalku new law-kurralku.  Ngulaju ngulakurnalunyanurla wilji wangkaja nganimpaju ngurunyanuku tarrngajuku Land Council-rla, nganayirla middle age-rla, Minister-rla.  Ngulajurnalu wiljijilki wangkaja ngulangkaju.  

Jilirr-manulkunganpa, Ya, yijardu kankulunyanurla jungarni wangka ngurrju.  This jungarni kankulunyanurla ngurrju wangka.  Junga kankulunyanu hold-mani ngurrju nyurrurlarlu.  Yingalu    nganta yapakurlangu nganta mantarla kardiyarluju.  Well, lawalunganpa pirli-pakarnu nganimpakuju nyampu wardingkirliji, Yarrkujujuwardingkirliji. Wiljijikirnalu wankanja-yanu, wangkanja-yanu.  

Yii ngulangkajukurnalu-uu, rich-ilkirnalunyanu.  Ngurrju-manulu walypaliji rich-lkinyanu nyanunguwarnurlaju nguruku.  Ngulalparnalunyanurla wilji wangkaja. Ngurrjulunganparla jungarni-jarrija.  "Yeah mardakalu. Tarnngalkulu nyinakayi.  Yuwarlilki karnalunyarra ngantirni. Tank karnalunyarra yirrarni, windmill karnalunyarra yirrarni, yuwarliki karnalunyarra parnta-yirrarni, pipe karnalunyarra yirrarni, shower-room karnalunyarra yirrarni, toilet karnalunyarra yirrarni.   Ngurrjunkulu yalumpu wilji wangkaja nyurrurlanyangurla ngurungka riji-manunkulunyanu.  

Ngulajangka kuurlukulkurnalu wangkaja, kari wiljijiki.  Walpalilpalu lunu-lunu-jarrinjarla yanu, yingalu nganta yantarla yangka, yingalu nganta yantarla nganta.  Lunu-lunu-jarrinjarla kurdungurlu nganta.  Nyiyakulpalu yangka ngatinyanurla, wuruly-wuruly-kangulpalujana wirlinyi-wirlinyi kapu wurramanjirli?  No, still yilparnalunyanurla wilji wangkaja, wiljilparnalunyanurla wangkaja.       

Yes ngantirni kankulu kurdu kurduku, kurdukurlangu waja kuurlu kankulu ngantirni.  Ngulajangka shower-room kankulu ngantirni, toilet kankulu ngantirni.  

Well, ngurrjulpalunganpa wayili wangkaja kardiyaju.      Ngungkurr-nyinajalpalunganparla.  Ngulajangka store-lkulpalunganpa nganturnu, store-lkunganpa nganturnu.  Barkly too, Barkly too, well, ngajurna jinta fight-jarrija rajinikiji  kurdu-kurduku wurnturukujaku kuurlukujaku.  Walirnajanarla wangkaja Barkly-ki.  

Jungalu nganturnu kuurluju.  Ngurrju-manulu.  Store-lu ngurrju-manu.  Rajinirna manu,  ngururna kirini ngurrju-manu, yirlijarra ngajarrarlu.  Well, ngungkurr-nyinajalunganpa, ngungkurr-nyinajalunganpa yijardu.  Jungalu yuwarli    nganturnu.  Wilji-jarrijarlijarra ngajarraju.  Windmill-ki, tank-ki.  Tap-kirlijarra, wurrajukurlijarra wilji-jarrija ngajarrju.  Wangkajarljiarranyanurla, 

Kulanganta yijarduku tarnngaku walku.  Nyinakarla ngarrarlijarra, ngapakurna wangkaja, Kumunjayikirna ngapaku wangkaja, dam-kiirna wangkaja.  Wali ngurrju kurdu-kurdukurlangu warririki julyurl-julyurl-wantinjaku kuurluwardingkiki.  Ngurrjurna wangkaja, ngurrjurnajana wangkaja kurdu-kurduku yingalujana warririkatu.  Kulanganta mardakarla jungangku jalajiwangurlangu ngurrjungku.          

Well yilnganpa jalaji-jarrija. Wijipirtirlirna ngurrju-manu, ngurrju wijipirtiliji.  Mirrijinilki, ngulajangka mirrijini keep gone kala yanu Barkly-kirraju, ngurrju.  Walilnganpa big yuwarlilki ngarrarlu ngantirninja-yantarla.  Wali    yapapaturlurnalunyanu maju-manu kulangkuju.  Nyiyakulparna nyinaja kulanganta warringiyikirlangurla ngaju?  Kulanganta kirdanakurlangurla, lawajulu jalaji-jarrija.  Kujarlanyarna yalumpuju finish-jarrinjarla pardijarni Barkly-ngirli.       

Yilparnalunyanu kulungkurnalunyanu maju-manu.  Mirrijinilpa Audrey-rli ngurrjungku, ngurrjungkulpajana look after-manu really-rli.  Mirrijinilpajana yungu.  Well yilpalurla kulu-jarrijapuka.  Ngulangkunyarnalunyanu maju-manu.  Kalarnalujana wangkaja kuja, 

Hey, putarlu parnkaya waja.  Nyampurlajukurlipa(rlipa?) talakuju wirti-jarri.  Not yirlipa nganjini-nganjiniyijalarlipa kurlpa-pinyirra.   Nyampukurrajuku ngarra kanyirni mirrijiniji.  

Yeah ngulajuku ngajurna wangkaja, ngajurna wangaja.  Ngulajuku white truck I'm jalaji.  Ngulangurlujurnajana truck-ngirli Barkly truck ngulaju finish.  Ngulajangka too Barkly-lki Melody I'm finished.   Well yilpalunganpa jalaji-jarrija nganimpakuju ngularrangurluju, jalajijarrijalpalunganpa.  Ngarrurnurnalunyanu, ngarrurnu, ngarrurnu miitingirla.  Now yilinyanu ngarrurnu, ngarrurnu, 

Oh, nyinarlipa waja kujalpalu nyurnu-nyurnu ngurungka jintangka wajalpalu nyinaja nyurnu-nyurnuju, nyurnu-nyurnu kujalpalu nyinaja, Kirlingka wajarlipa nyina.

Nyinajalpalu, jaja yilpalu nyinaja, warringiyi yilpalu nyinaja, kirdana yilpalu nyinaja, Japanangka yilpalu nyinaja, Jampijimpa yilpalu nyinaja.  Ngulangka kularlipa nyina waja Kirlingka waja.   Wartiri mirni-mirnirla ngurungka kala kankujulu jalaji-jarrija ngajuku. 

Ngajurna wangkaja mataralku karinganta kapurna pardimirra.  Nyampu karna nyina.  Ngulajangka, after karna Christmas-rla pull-out-jarrija ngaju, pardimirra karna tarnngajuku.  Karna pardimirra Christmas-warnu waja.  Yangkajurna kulanganta jinta yantarlarni kala nyampujujili parajarniyijala.  Ngaju    follow-manurnuyijalajulu ngajuju nyampukurraju Barkly-ngirli.       

Kalalunganpa jajanyanurlu yirri-puraja, yapirliyinyanurlu.  Kalalunganpa yirri-puraja yapirliyinyanurlu, jajanyanurlungurlu.  Yii, kalalunganpa jukurrpa.  Kalapala karakarra-mardanu ngurlu.  Walyangarnarra kalapala kara-mardarnu ngatinyanurluju, kara-mardarnu, kara-mardarnu palyarlinang-nangungirli.  Witaju yalirna ngakalku junga-manu.   Purda-nyanyilki karna.  Kala mardarnu ngurluju, kala kara-karra-mardarnu.   Kala yurrunjurla kupurnulku, kupurnulku, kupurnulku, kala kupurnulku, kupurnulku mingkirrirla yangka parlanjirla.  Yalirla-juku kala kupurnu, kupurnu, kupurnu mardukurra.  Kala kupurnu, kupurnu, kupurnu.          Ngulajangka kupurnu, kupurnu ngulawarnuju kala.      

Ngulajangka, Ya miyiwiyilkirlinyanu karlawu, ya miyilkirlinyanu karla, nyampurra mardiwiyirna karlami, karlami.  Karlaja, karlaja kalanyanu nganta pirdaku, karlaja,    karlaja, karlaja.  

Ngurlukurlu, yarlakurlu kalapala pardijarra ngamarlangu yangarlu.  Yangarlu kala nyinaja, kala nyinaja.  Warlu    kalanyanurla yarrpurnu, yarrpurnu, yarrpurnu.  Kala ngapa ngarninjunu, kurdu kala nyinaja.  Kurdu-kurduju kala nyinaja wiyarrpa.  Nyinaja, nyinaja, kala nyinaja. 

Ya warlungalingkirla ngati yarujurlu yarrpikayi miyiki-ya, yarnunjukulkurna.  Kalala yarrpurnu, yarrpurnu.  Ya ngaparr-ngarrparrpawitawangu maju yi punku. Kalalu purraja, purraja, kala kilyirrparla purraja, purraja, purraja, kala kilyirrparla purraja yaruju-yarujurlu.  Kala luwarnulku warrjilki, luwarnu kalalu parrajarlu.  Parrajarluju pangurnukurra kala new-one-ji yirrarninja-yanu.   Kalalu luwarnu, luwarnu mardungku warnungku jala, pangurnukurra kalala yirrarnu.       

Yii!  Ngati manta.  Yarnunjuku-jarri karna ngati.  Kalala kurduku yali yarla parntirninjarla yungu, yungu, yungu.  Nyampunya nganja yarnunjukurlu kanururlu.  Kala ngarnu. Kala ngarnu, ngarnu, ngarnu miyi-parduju.  Kala-aa-yi yungu.  Kala ngarnu kurdungku yali. 

Kala ngulapuru pirli ngurrju-manu.  Nyarrpara pirli?  Pirli manu, pirli.  Kala yurrparnu, yurrparnu, yurrparnu, yurrparnu, yurrparnu. Yi, nyarrparlu mayi nyampulu kala nganta kiripirni-kangu, yangka wuraji-wuraji.  Kala yurrparnu, yurrparnu, yurrparnu, yurrparnu, yurrparnu, yurrparnu.   Jura-pungu, jura-pungu, jura-pungu kala yarla.  Ngarnu yali kurdungkuju, kala ngarnu. 

Ngulajangka juwalku kala yirrarnu pirlikirra, yirrarnu, yirrarnu kala pirlikirra, kala yirrarnu. Kala yurrparnu, yurrparnu, yurrparnu nungukurralku.  Yaa, kala kiripirni-kangu kalarla.  Kala jampurnu, jampurnu kala.  Kala kujarlu kurdungkuju jampurnu yangka, juluur kujarlu panturnu.

(speaker continues, tape 2, side "a")

Kala yurrparnu, yurrparnu.  

Kala yaliji warrirri-jarrijarni.   Jarnpa kala warrirri-jarrijarni kurduku yalikiji.  Kurdukuju kalarla.  

Ngati! yalinyawiyi larritijitiji, ngati yalinya larritijitiji, ngati! yalinya larritijitiji!

"Nyarrpara?  Nyarrpara?  Nyarrpara?  Nyampujukapu.  Lawanya kanpa nyina, lawanya.  Kala paaly-wantinjarla nyarrpara-jarrija?

Nyiyarlu ngati larritijitiji?"

Kala yirri-kangu.  Larritijitiji-manu mirnirrirli.  Yangka kunajala kala rdilypirr-panturnu, kuna kala rdilypirr-panturnu.

Nyiyarlu larritijitiji-mani, ngati?  Nyiyarlu, ngati, larritijitiji?  Yali yakarra purturlu, yaa.  Nyiyarlu larritijitiji?   Kala larritijitiji-manu wijinilki.

Nyiyarlu kangku larritijitiji-mani?  Nyampujukapu karna lawarna nyanyi nguruju.  Kala ngayi yurukurrarlu kala liiki-liiki-manu karnuru.  

Kala ngaja-jampurnu, ngalyarl-pakarnu ngurlu ngurrju waja pirrjirdi (pirdijirri?) walyka.

Kala nyiyarlu larritijitiji ngati?  Nyiyarlu larritijitiji ngati?  Yakayi, nyiyarlu larritijitiji ngati?

Wurra, hey, nyarrparawiyi?  Nyarrparawiyi? Nyampuju lawanya kari!  Ngulajuku kala pirdijirrilki yirrarnurra now ngakaju wuraji-wuraji, kutukari, wuruly-wurulypa.  Kalapala ngurrakurralku.  Pirdijirri kala yirrarnu.  Kala ngurlu yirrarnu.   Pirdijirrilki jakarr-jakarr-pungu.  

Wijiniki, ya, nyampurlunyakapu kangku purturluju.  Nyiyarlunya larritijitiji-mani?  Nyiyarlungarra larritijitiji pirliwarnulku nganta?  Yangka kalarla yungurra.  Witalku yurrparnurra nyanungukulku.


Larritijitiji nyiyarlu, larritijitiji ngati nyampu?

Pirdijirrilpa yirrarnu.  Ngulajangkarlunpa yangka yarlapinkilki jarala-yirrarnu ngurrakurra.  Pirdijirrilpa yali jankajalku.  Ngulajangkajupala jarda-wantijalpapala pirdijirri maninjarla.  Junganya ka nyampu karrkamirni.  Kujakurluyijalalpa karrkajarni mirnirrikirli.  Mirnirrikirlilpa karrkajarni.  Tarda-yanurnu yinga nganta kuna larritijitijirra-mantarla, larritijitiji-mantarla yaliji nyanungulku.

Nyampurlu, nyampurlu ka yangkaju wijini-mani waja kurdu ngajunyangu.  Wali yaku-manulku pangurnurluju kilyirrpaju.  Yii, yii milpajuku jalymangkurra purraja pirdijirri. Nganayirla wanyany-kujurnu kilyirrpa yaku-maninjarla.  Wardarra, wardarra nyampuju.  

Mirri-mirrirli patalku-kujurnu mirnirri yaliji.  Parnkajalku, parnkaja, parnkaja.  Nyanunguju turdurr-wantija jarnpa, nyanungu yinga turdurr-wantija.  Ngayi julyurl-wantijarra milpaju.

Ngulajangka parnkaja-aa.  Walyka-jarrija.  Ngulangkarnijukupala ngamarlangu wurulyparra-yarnkaja wijinilki.  Wijinikilkirla kurdukuju jirrnganja yanu.  Kangu-uu.  Kulkurrupala ngunaja.  Nyinaja.  Yanurrapala.  Rdangkarr-kangupalangu.

Kari lawalku waja karli nyina.

Yakayi ngati nyiyarlu larritijitiji-manulpaju waja?  (Kurdu wita nyampupiya.)

Ngulajangka yapakurralkupala yanu.  Kakarrarapurdanyapala kuja yanurra.  Ngulajangka-aa yanurralujana mungalyurru.

Karinganta jarnpangkuju lani-manu waja.  Kurdu nyampulpa mirnirrirli wajalpa larritijitiji-manu ngurlukurra kalajirla ngurlu pijingka nyinaja.

Karrkajapala yangka yali kirrikarikirralku.  Karrkajapala panukurralku.  Nyanungu jarnpa ngarra palijalku milpaja nyampurla.  Nyampunya panjarn ... Kilyirrpajukurla juru-pungu milpakuju jarnpaku.  Palija waja.  Kurdu nyanungulparla wijinijiki kulanganta marraraku marlaja-nyinaja.  Kala jarnpangkunyalpa larritijitiji-manu.  Yuwa, wangkajalpa-aa karinganta kurdu nyampu, kurdu nyampuju wijinilki waja.  Jajanyanurlulkulpa mardarnu yaliji kurdu wita wijinilki.  Kala tarnnga nyinaja yantarli, yantarlilki kurdu yaliji mirnirrijangka.

Ngulajangka yalumpurrajala kalalu yangka .. nyinajalpa yantarlilkijiki yaliji kurdu-kurdukurlu, wijinikirli nganayi jarnpajangkakurlu lani ngatinyanurlalku.   Nyinajalpa-aa.  Ngunajalu yantarlijiki .  Ngaka wirlinyi yanu.  Ngulalpa jajanyanurlulku mardarni (sic).  

Wirlinyirlijilpalu yarlaju karlaja, karlaja, karlaja lawangalku manulpalu ngurlukarrikarri mardarni (sic).  Kalalu kangurnu, kangurnu.

Ngulajangka kalalu purraja, purraja.  Kilyirrparla purraja ngurlu.   Yapakarirli kalalu rdirri-yungu.  Kalalu yurrparnu, yurrparnu, yurrparnu, yurrparnu, juru-pungu, juru-pungu.  Ngulajangka kalalu pirdijirrilki yirrarnu.  

Kalalu nganta warrmarlajangkaji yanurnu ngarrkangkarlajangka, ngarrka kalinyanu kalinyanu.

Karinganta kalu nyampu wapa-wu warrmarlajangka.

Jungajuku kalalujana yanurnu.  Yangka kalalujana tarda-tarda-yanu.  Kalalu ngayi panu yangka warrmarlawarnuju.   Pina-pina-yanurnu kalalu.  Ngulajangka kalalujana ngapakurlurlu miyikirlirli, pirdijirrikirlirli pardu-pardurra-manu yangkaju yali warrmarlawarnu.  Kalalu yanurnu pina.  Kalalujana kalinyanu kalinyanu.  Wali yangkangku kalalujana pardu-pardu-manu ngapakurlurlu, ngapakurlurlu.   Miyikirlirli, ngurlukurlurlu kalalujana pardu-pardu-manu yangkangkuju.

Hey, nyarrpa-manunpa kurdu nyampuju purdangirli?

Kari wajalpa jarnpangku larritijitiji-manu kurduju pirlikirra waja.  Ngurlu yilpaju ngalyarl-pakarnu wajalpa, kujarlu waja, kujarlu waja.  Ngulakurrajukulpa mirnirrirli kuna  rdirriny-panturnu waja.  Well, ngulangkunya larritijitiji-manu,  kalinyanukulparla ngarrurnu.

Ngayi waja, ngayi waja, karnuru!   Ngulajuku yalumpuju rdalpirrki purrajalku.  Nyurnungkarnilkilpalu mardarni (sic).   Yaliji kurdulpalu yilpalu tarnngalku yangka yanu manulpalu pardijarralku.  Yalirlijikilpalujana yangka warrmarlawarnurlu yajarnurra.  Ngulajangkalpalu yanu ngapakari.  Ngapakarilpalu wapaja.  Miyi, wawirrilpalu pantirninjarla ngarnu, kuyu, yarla, nganjawarli.  Wanakijilpalu ngarnu, yakajirri.  Ngayilpalu ngarnu mamurna bush-ngarnaju early days-jilpa ngarnu.
First speaker Willowra Tape 1 side B: Molly Nungarrayi

Transcribed by Valerie Patterson Napanangka, Lajamanu 1989

That's nyampuju ngaju-nyanguju ngularna bury-manu. Well, Napaljarripardulparna mamparl-pungu, "Nyurrurla wurra yalirlinyarra luwarni waja, nganimpaji kapurnalu nyinajala nyampurlajuku." Mamparl-pungu nyampuju ngula karla nguna murnu-murnunyanuku Napaljarriki nganimpakupalanguku. Ngulangkujupalanyanu mamparl-pungupalanyanu ngapujurlangurlu. Wali yungkaparripurulku pulutupuruju warririlkilpa ngaamalya-malya wapaja nantuwuparntaju, ngaamalya-malyalku yilpa wapaja.

Nganimparnalu puta wangkanjarlarnalu, puta yajarninjarlarnalu nyurrujuku. Kirrirdi-jarrijarra Edgar-kurlangukurrapinangu, kirrirdi-jarrijarnirnalu. "Ya, mirni wurrukula kaji pulutuju." Kulparirnalu purda-nyangu, papangkumanjirlangurlaji wungujarrajukujala, wungujarrajuku, no miss, papangkurlangurlangu nganimpapatukurlangu. Ngula karnalu wapajuku still nyampuku jintakujuku, ya all aroung kalarnalu round-jarrija nyampujuku, no wurnturu get away-jarrija kalarnalu.

Nuwulparnalu lani yani wurnturu, wurnturuwangu nyampujuku round kalarnalu wapaja nyuntukurra Ngarnalkurrukurra. Nyuntukurra ngula karlipa live-jarri ngulakurra, yeah, no wurnturu. No kalarnalu wurnturu miss-jarrija, no kalarnalu get away-jarrija lani, lawa. Nyampurlakuju nganimpakupalangupatuju, Japanangka, Japaljarri. Kalarnalu wuruly-wuruly-ngunaja yirrijijiwana narriwana, bush-wana, marnawana.

Kalarnalu kuyu ngarnu bush-ngkarlu marnangkarlu. Ngaka kalarnalu wuraji-wuraji rdakul-pungu purrakukurraju. Kurukari marnangka-jarri kalarnalunyanu manu, kalarnalunyanu marnakurrarluju wuruly-kangu ngajukupalangupaturluju. Nakamarrawarnurlu kalalu kangu ngapujunyanu. Ngapujunyanuku kalalu kangu Japaljarriki. Kalapala wuruly-kangu, kalalu kangu. Ngalipaju ngunaja, (?wali-) ngalingki yirrarnu yirrijijirla yalirlanya karlumparrarlu. Yirrijijingali(?ngki) jawirr-nganturnu. Walirli nganjungkalkulparli yakirirla ngunaja narringka kirdirrparla. Well-ngalingki, yankirrilkingalingki pardany-yanu, emu-lkingalingki pardany-yanu. Walilpangali(?ngki) wirtirla-nyangu yirrijiji, narrikirra. Narrikirralpangalingki nyangu. Ngarringali(?)rla purrakuku parnkajarni ngajukupalanguju ngarriji yalumpuju wurrkalipatuwana. Manunjunungali(?), ngapapurulku ngayi yilparla manurnu-manurnu, manurnu manurnu. Pardurra nganjinilkingalingki yalikirrajuku ngarrirni-rdipi.

Manunpa yalirra ngajunyangu laninkarla wirlinyi yirrijijiwanalpa yirrijijirla-jarrija narriwana. Narriwanajukulpa yirrijijirla-jarrija-yii. Kujawarnujuku kalalunyanu ngaka rdipijarra Japaljarripatuju. Kalalunyanu ngaka rdipija purrakuwarnurlaju. Kalalu jinta-jinta-jarrija nganimpaparntaju. Jinta-jintarra-manu kalalunganpa kujarlu ngaka.

Kalarnalu wapaja-yii no wurnturu nyampurlajuku. Wurnturulpalu yanu yapakaripatu laniji, nganimpaju round nyampurlajuku. Nyuntukurra, Partilirrikirra, nyuntukurra Ngarnalkukurra, 
nyuntukurra kurlarrapurda Tariparikirra. Ngulaju kalarnalu wapajayi ngulangkajuku round. Nuwulparnalu wurnturulku yanu.


Ngula lawa-lawa-jarrija trouble. Well, ngakarnalu kakarrapurdaju yanu Wajirrkinyangu lawa-lawarlaju. Warrurnalu wapanjunurra holiday. Pinarnalu yanu yangkakurrayijala. Nganimpanyangupatujulu, Japanangka, Japaljarri, pinalu yanurnu. Nyampulparnalu ngurrjulku live-jarrijarra warlanganja-nganjalku laniwangu. Wurntururlarni yilparla murrangkulku yarlu-pinja-yanurra puluturluju, makitirliji, proper wilyirlparirli nyanungurlu.

Nuwulparla wuruly-nyinaja, no. Warumungkukurralpa ngantalpa mirni luwarni. Nganimpa nyanjawangulku murralku, ya, Yanmajirri-side ngantalpa luwarnu, nganimpa nyanjawangulku. Well, nganimpa nyampurlajukurnalu pina-jarrija yantarlijuku nganimpanyangurlajuku ngurungka olden-time-ji.

Wiri-jarrijarnalu-uu, ngarilkilparnalu nyinanja-yanurra kujalkujuku. Jirrnganjarlunganpa parnkanjakarrapatuju, marlajarlunganpa purlka-jarrinja-yanurra, murru-murru-jarrinja-yanurra. Yardalkulu maninja-yanurra malirlangujarrarlu Japanangkarlu, Japaljarrirli ngulangkajuku pirdany-pirdanyparlalku nyurruwarnujuku. Mirri-nyinami ka trouble-ju. Ngulalpa murrangkalku yarlu-pungu. Nganimparnalu nyampurlajuku nyinaja manurnalu jipa-pardija nyampurlajuku. Wantiki-jarrija, rumu-jarrijanganpa trouble-ju.

Nganayirnalu ngurlulku ngarnurra, karlajarra ngamarnaju. Purlawulkunganpa rdipija ngakakariki, ya. Army finish Parkinson time, purlawalkunganpa rdipija armypurulku, ya. Ngarnulparnalu jarnpa-jarnparlu Wickham time-wiyi. Ngarnulparnalu-uu-yi, mukunganpa nganimpanyanguju. Kakarrapurda-jarrijalkurnalu. Warru-uu wapajalparnalu-uu kakarrumparralku-uu. Miyi, purlawuparntajuku purrajarralkujalalparnalu. Army-puruju purlawulkuju rdipijarnalurla yilpa jarti-jarrijalku soldier wiripuru.

Yanurnalu-uu, pinarnalu ngardaly-wantija nganimpanyangukurra nyampukurra country-kirralku jamululku. Pinarnalu backward-jarrija. Pinarnalu jurduly-wantija nganimpaju yilaprnalu waja ngarnu yupujuwarnulku. Country-jilparnalu warru ngarninja-yanurnu yakirilki nyiya marnikijiparduju, nyiya miyi yarla yalumpuju kakarrumparra. Pinarlipa yanurnu jurrku nyampukurrayijala and-nganpa rdipija miyiparntaju purlawuparntaju. Still-nganpa army-puruju rdipija Parkinson-lki ngailki miyiwarnukulku.

New Barrow-rla now yirnalu purlawuju pajarninjunurra army-kirralkujalarlipa yanu, ngarijala yaliji ngari ngariwangujala. Yuwayi, ngarnu ngarnu ngarnu now plenty purlawu yilparlipa ngarnu bread and all army-kurlanguju. Yuwayi, army-kurlangukulkulurla miyiki rdipija yuwayi, that ngurrju-maninjaku kujaku make-maninjaku. Well, mayurlu-jarrijawiyi yilparnalu. Yuwayi, kujaku 
well-iki still yilparnalu mayurlu-jarrijawiyijiki. Ngakarlipa ngutu-ngutu-jarrija army-rlalku New barrow-rlalku. Kujarlu, kujarlulparlipa ngarnu.

Ngardaly-wantijarlipa, ngardaly-wantijarlipa. Ngulajangkaju Parkinson time yilkirlipa nyampukurra-jarrija, nyampurlaju, Mr Parkinson mardiyilki karnuru nganimpanyangu. Ngulangkalkulparnalu nyinaja trouble-wangulku finish, that's rumulku nganimpanyangu. Ya, that's clothes-kurnalurla rdipija ngulaju army-puru.

Yeah, yuwayi, ngayilparnalu jarnpangku ngarnu Wickham time-iji, yeah, yeah sneaking way and room Parkinson time free, big rumulku, yeah, yeah, yeah, yeah, yuwayi, yuwayi. Yeah army-kirra-jarrija, army-kirra-jarrija yuwayi, wurra, yeah, yeah, yali kumunjayi, army-kirra-jarrijapala, yeah, Jungarrayi, Jampijinpa Kumunjayi, kujajarra. Yeah, that's leader, yuwayi, Jungarrayi yalumpu Gracie-jarraparnta. Ya wirilkilpa army-kirra-jarrinja-yanu war-kungarntilki. Yuwayi, yeah, ngarilkilpa pardija, pardija, army-kirra-jarrijalku, army-kirra-jarrija. Army-kirra-jarrijalpa that free-lki, now ya Jungarrayiji too yalirla. Now ya that's olden time.

(asked question about plane)
Yeah, mukurnalu wangkaja laningkaji, lanirnalu muku yukaja yirntirdikirra Yirripirlayinikijaku first time before, mukurnalu yukaja lani mayurlku.  That mayurlurnalu muku yukaja.

"Well, nyarrpa-jarrirlipa jalanguju? ey, kapungalpa muku-pakarni waja. Yalumpungalpa yarri rdipija waja yalkirirla, wing-jarraparnta waja, ya pinkirrpajarrakurlu, well, wing-jarrakurlu. Wing-jarraparntarlu kapungalpa muku-pakarni jalanguju waja!"

Well, yintirdikirrarnalu muku yukaja. Nyampupiyakurrarnalu yukaja. Yuwayi kanunjulpa ngayi kuja parnkaja. Yuwayi, wing-jarra kujajarra, wing-jarra kujajarra. Ya nyampu now-rnalu lani muku-yukaja yintirdikirra yirripirlayinikijaku. That's ngarirnalunyanu, lani-jarrirnalu. Pinawangurnalu lani-jarrija. Yintirdikirrarnalu muku-yukaja. Ya mukurnalu yukaja lanilki. Ya, like ngangkayiparntarlu that's wing-jarra kajika yangka luwarni, kajika luwarni wing-jarra that's palkakurlurlu ngangkayikirlirli.  Olden-time yirripilayini nyanunguju. Yuwayi, ngangkayiparntarlu like doctor yuwayi mukulku luwarnu.

Mukurlipanyanu free-jarrijarlipa laniwarnuju, mukurnalu yakarra-yakarra-pardija lani yintirdijangka. Well, kulanpa yalumpuju nyarrpa-mani waja too much, iron one waja. Well, tight one kulapanpa nyarrpa-mantarla waja ngayi iron one waja. Plane yalumpu iron different, nyiyajapangarra warrji-nyangulparnalu mayurlurlu, warrji-nyangulparnalu. Yintirdirlarnalu muku-yukaja. Not yilpa kujangupiya muljungku karriyarla iron one, too much. Yuwayi. Well, mukurnalu lani-lani-jarrija.

And kajikarna yangka lose-mani uncle kuja ngajunyangu (that's ngati), yangka kajikarna lose-mani ngulakupurdangka (that's my 
full uncle) waja, kajikarna lose-mani kujanya, well yirnalunyanu wajampa-jarrija bush-ngka kapu. Bush-ngkarnalunyanu wajampa-jarrija mayurlu first time. Ya, olden time karnuru. Nganimpakupurdangkaju turnujuku, nganimpapatukupalangu that's Japaljarri, Japanangka ngajukupalangumipajuku, nganimpapatukupalangu. Ya that's-rnalu muku lani-jarrija mayurlu, first time. "Walku that's yarripirlayinimipa," ngarilparnalu wapaja mayurluwiyi. Well, yilparnalu think-jarrija, "Nyarrpa-jarri wajarnalu, nyarrpa-jarrirnalu? Still kapungalpa muku-pakarni waja! That's first time wajangalpa rdipija." Well, yintirdikirrajukurnalu muku-yukaja. Karnurulparnalu lani-jarrija muku. Mukulparnalu yukaja. First time-rnalu nyangu nyanunguju plane nganimpaku yarri kulanganta. 
Ya, pinalpalu wangkaja yapakaripatu, "Kari kuja jalangu army soldier waja ka start-jarri." Ngurrju-manulkulpanganpa kujarluju lanikirrajala. Yeah, soldier-warrilki palka-jarrija. Army-jala soldier kujarnijilpa yanurnu. Ngulapuru and-rlipa nganayirlaji yalirlaji. Ngari ngariwangujalarlipa yanu army-lki. Yalijikirlilparlipa army-kirralku yukaja ngalipaju.  
Japaljarriwarnujulu yukajarra yulpurrulku wirntinjakulku yalikirraju. Yuwayi nyurrurlanyangukurrayijala uncle-kurra. Walili wirntijalku yalirlajuku. Nakamarralu wirntija, Napaljarri wirntija yulpurrupatu. Ya, him lose him now yalirlanya husband nyanungunyanguju, nganimpakupurdangkajala. Yuwayi, New Barrow-rla, purdujurla. Army-li nyangka, ngulangka yalirlarnalupina-pina-jarrijalku. Pina-jarrijalkurnalu New Barrow-rlaku, hmm, army-rlaju, ya. Ngulawarnujangkaju yalikirra-jarrijalkurnalu trouble-karirlalkuju nganimpaju Alice Springs-kirralku. Ngulawarnurnalu, pinarnalu ngardaly-wantijarni kujarniyijala.

Kankarluparntalku jurnkungkalku, yuwayi. Ngulajangkajuku happy-lkilparnalu muku-nyinaja nyampurlalku jurrkungkalku nganimpanyangurlalku yalijangka Alice Springs-jangkaju. Nganimpanyangu that's trouble-rla again. Trouble nganimpanyangurnalu finish-manu.  Pinarnalu jurrkukurra-jarrija.

Ngulawarnuju Mr Parkinson-lkinganpa rdipija. That's free-lki now ngayi rumungkalku. Rumungkalkulparnalu nyinaja Parkinson time. Ration-lkilparnalu manu yeah, free-lkilparnalu nyinaja tarnngalku. Nyampu ngula karnalu live-jarri.  Ya kirdanakurlangurla, jajanakurlangurla karnalu live-jarri, yaparlanakurlangurla, warringiyikirlangurla, yuwayi. And nyampu karna wangka. Nyampulkujuku karna finish-jarri. Yuwayi, proper kalarnalu wapaja lively-wiyi and karnalu majulku nyina nyurnulku under doctor-lku, yuwayi. Nyampu karna wangkamirra. Finish-lki ngajuluju. Only kalu kurdungurlupatulku wangkamirra. Finish-lki now.  Ngulajukurna wangkaja ngajuluju.

Lily Nungarrayi: her story of life around Jila 
taped Lajamanu Jan 1989
Transcribed Valerie Patterson Napanangka

Jilangka jukurrpa kujalpa nyinaja, ngajukupalangujalalpa nyinaja   jintawiyi.  Nangalarlu mardarnu kurduju Japaljarrijala   ngajukupalangu.   Mardarn -uu, nyinajaju-wapalpa ngatiji wayi,   Japaljarriji ngajukupalanguju.   Wapal-nyinajaju-uu   ngulangkajuku.  Palka-jarrijarnarla ngulangkakujuku walyangka   right Jilangkajuku.  Ngulangkajukurna palka-jarrija witaju   mardarnu-uu, wiri-manuju ngulangkajuku.   Witaju ngatingkiji   Nakamarrarluju mardarnu ngulangkajuku wiri-manuju.    Witajangkajurna wirirrarna-jarrinja-yanu. 


Yarturlu-Yarturlukurraju wirilkiji warru-kangu.   Yarturlu-  Yarturluwanaju ngamirnilparna warru-nyangu ngajukupalangu nyurnu,   Yarturlu-Yarturluwana wangu (?), Kiriwarranguwanaju.    Kirriwarranguwanalparna nyangu.  Yarturlu-Yarturlurlalpa nyinaja   ngajukupalangu ngamirniji.   Ngulangkarna nyangu wiringkilki   wapanjamardarlulku.  Warrujupala kangu ngatingki manu   jajipardurlu, Japaljarrirli manu Nakamarrarlu.   Ngulangkarna   nyinaja-aa, wiri-jarrijarna.  Wiri-manuju, kulpariji-kangu   kakarrara, kakarraraju kangu Jarrardajarrayikirra ngajunyangu   walyakurrayijala.  Jirrama kapala Jila manu Jarrardajarrayi ka(?)   nguna ngajunyanguju.   Karlarra, kakarrara, Napanangkakurlangu,   manu Nungarrayikirlangu, Napaljarrikirlangu manu   Napangardikirlangu, Japangardikirlangu, Japaljarrikirlangu,   Japanangkakurlangu.   



Ngula karna wangkami nyampuju jalanguju ngurrjunyayirni.     Pirrjirdi karna wangkami jalanguju.   Yirri-pura karnaju wirilki. 


Wiri-jarrijarna ngulangka-aa.  Ngulangurlujurna wapaja.    Jarrardajarrayiwanajupala warru-kangu, Jilakurrajupala kulpari-  kangu Japaljarrirli manu Nakamarrarlu, ngajukupalangujarrarlu.    Nyampuju yijardunyayirni karna jukurrpajangkanyayirni   Jarrardajarrayi manu karnapalangu Jila ngarrirni.    


Ngulangkajuku malaju, ngulangkayijala yamirda-manu   ngulangkarlujuku malangkuju ngajunyangurluju   jajipardukurlangurluju Rdipirrirliji.  Nyurtinparlajulpalu   katurnu jukurrpaju.  Ngulawardingkirli purrajalpanyanu   ngarntapiriji ngaringkilki Yimardarlalku.  Rdakukari rdakukari ka   yangka karri Jilangkaju ngajunyangurlaju walyangkaju   jajipardukurlangurlaju Japaljarrikurlangurlaju, yungkiyi-  yirrarninjakurlanguju ngajukupalangukurlanguju.   Ngulalpa   nyinaja.  Ngulajangkajukulpa panturnu-panturnulpa.    Purrajalpapala.  Ngulangkarlujukujupala wiri-manu.  

Wiri-jarrijarna ngulawardingki.   Ngulajangkajurna yanu-uu,   warru-kangulpajupala Mt Doreen-wana, Mt Doreen-wanalpajupala   mardarnu.  Wiri-jarrijarna, parntanypa-jarrijarna,   kurdukupalangulkurna jarrija.   Kurduklurna manu Yayikurayilki   (Hargraves) Jilawanguyijala Mt Doreen-rlajuku.  Mt Doreen-  jangkaju kanguju pina, pinaju kangu Jilakurrayijala.    Jilangkalparna nyinaja yilpajupala kangujarala      ngapujurlangurlu ngajukupalangurlu ngatingki Nakamarrarlu, manu   Japaljarrirlilpajupala kanja-yanu kurdukupalangulku.     Walyalparnapalangu ngulangkarlu marlaja-nyangu.  Ngajukupalangu   jaja nyurrujuku waalku-jarrija, nyurruwiyikirli walku-jarrija   jajaju manangkarra Tarupayijala yirdiji Napanangkaju Tarupayiki,   Napangkaju walku-jarrija nguajukupalanguju kaminajala   wurlkumanuwangu kaminajala walku-jarrija wiyarrpa   ngajukupalanguju.  

Ngulajangkajukulpa jukurrpaju nyinaja Jarrardajarrayiwardingki   walyakuju manu Jilakuju.  Jilawardingkijiki jinta-wardingki.     Jilangkajuku kulpari-jarrija jukurrpaju, ngulakurrajuku kulpari-  jarrija, nyinajalpa ngulangkajuku.  Jukurrpa nyampu karna wangka,   nuu yapa karna yirri-purami, jukurrpajukulpa Japaljarri,   Nakamarra, Nungarrayilpapala wapaja.   Ngulangkajukurna palka-  jarrija Jilangkajuku, yalumpurlajukurna born-jarrija, palka-jarrijarnapalangu Japaljarriki manu Nakamarraku manu   Napanangkaku.   Matawarijulpa palka nyinaja nganayirlaju   kurdungurluju Jilangkaju yilparlajinta ngajunyangukuju ngatikiji   manu jajipardukuju.  Matawariwanajulpa palka nyinaja, Jilakujulpa   palka nyinaja kurdungurluju Rdipirrikiji kuja ka karri malaju.    Kurdu-kurdu ngulangkajukulpa jukurrpajulpa nyurtinpajulpa katurnu   jukurrparluju.  Numu warrajarlupukalpa katurnu, nyurtinpalpa   katurnu yijardu jukurrpa.  Kurdu palka-jarrija ngulangkajuku.    Yirna ngajuju, manujupala ngajuju.   Jukurrpanyayirni   yijardunyayirni nyampuju karna wangkami, nuu karna warlka-wangka,   yijardu karna nyampuju yimi-ngarrirni jukurrpanyayirni.     Ngulajukurna wangka.  Jukurrpa:  Yarturlu-yarturlurla
Ngarrurnu Louisa Lawson Napaljarrirli, Lajamanurla Jan 1989
Transcribed Valerie Patterson Napanangka

Kalarnalu yanu, nyiya kalarnalu kuyuju pakarnu, warrarna,   lungkardapiya.   Ngula kalarnalu pakarnu pirdingka panujarlurla.     Warru-pakarnu, (3), kalarnalu-uu (4) yirdijangarra jirriyipalawa   ngu puupala, panujarlu ngayi wita-wita mapirri jala-jala.     Kalarnalu warru-pakarnu. 

Yamakurra kalarnalu yanu.  Kalarnalu nyinaja wurnturu parljuwana.     Ngapaju kala wantija.  Ngulangka kalarnalu yanu, yangka,   yakirilki kalarnalu warru manu kartakukurra, kalarnalu warru-  manu, yamakurra kalarnalu kulpajarnu yangka warlarlpawatiki.   

Kalarlijarri yanu Yarrilpijarra jangarra ngajarraju   Napaljarrijarraju jirrama, Mirnpirriyapatukula, Jurlardapatu.     Yanu kalarnalu yamangka, kalarnalu nyinaja manu Kajingarra   Napangardi.   Kalarnalu kurlpu-kurlpu-yanu yapakujaku   panukujakuju.  Kalarnalurla warru-pakarnu ngungkarlikilki   pangkanaku.   Ngula kalarnalu kulpajarni.  Yurnturnu kalarnalu   kartakukurra, kalarnalu jawirri-winjurnu.  Warru-pakarnu   kalarnalurla.   

Pina yanu kalarnalu, nyinaja kalarnalu.   Yii, ngapawana yangka   yarluwarnuwana kalarnalu wapaja.   Wapaja kalarnalu-uu, pinarni   kulpaja kalarnalu, yamangka kalarnalu nyinaja.   Ngaka kalarnalu   wuraji-wuraji ngurrakurra.   Ngulajangkaju Jarritiyijala   warrkarnijala kalarnalu warrki-jarrija - uu.   Kalarnalu warru   yanu, yanurnu ngurrakurralku wuraji-wurajilki.   Ngula kalarnalu   nyinaja.   Wali kalarnalu warrkikirralku palju-parnkaja.   Ngaka   kalanganpa nganimpakuju rangkarr-ngarnu jinta-jinta-jarrija.     Kalarnalu, nyiya, kalarnalu yangka warrkirni(li).   Tampa   kalarnalu purraja janikirilypa.   Ngula kalarnalujana kamparru   yurnmi-yurnmi-manu.   Ngarnu kalarnalu. 

Ngulajangka kalarnalu nyiyalku yanu, nyiyawiyi kalarnalu olden   times-ji use-manu hard broom and broom-nyayirni.   Waji-manu   kalarnalu, toilet nyuwani-manu.   Ngulajangkaju warrkirniliji   sheet kujurnu, kalarnalu pija, kalarnalujana wurduju-manu.     Mijijiki ngulangkajuku kalarnalu warrki-jarrija.   Yii.     Ngulajangkaju kalarnalu wuraji-wurajilki kulpaja, nganimpa   yangkapatujuku Napaljarri jirriyipala, jinta Napangardi,   ngulapatuju Kardarrngunyu.   
Kulpaja kalarnalu ngurrakurra.  Ngunaja kalarnalu, yii.  

Nyangurlangalpa Jarritiyi-jarrija kuja yungurlipa kuja yani   nganayikilki wanakijiki.  Ngula kalarnalu yanu ngayakikirra,   ngayaki jangarra yapakurlanguju kalarnarlu ngarrurnu,   "Ngayakikirrarlipa yani.   Yawuu!  Yakajirrikirra yungurlipa   pajirniyi!"   Kalarnalu warru yanu, kalarnalu kulpanjarni-yanu   ngaka yangka.   Kulpajarni kalarnalu wuraji-wurajilki.   Yii,   ngurrakurralku kalarnalu.   

Ngulajangka kalarnalu yarnkaja.   "Yanirlipa wirlinyilki kuja.    Kuyurlipanyanu warru pakarni kuja warrarna manu kuwana."     Kalarnalu warru pakarnu, pakarnu kalarnalu.  Ngulajangkaju   kalarnalu yangka wurnturu yanu, ngayi yangka jirrkapayi.     "Ngayilkijala karlipa nyina matalku nyampurlaju."   Kalarnalu   yanurnu. 

Jarritiyilki yangka kalarnalu nyinaja maniyikiji wardinyilki,   "Jalangurlu now kapurlipa mani kuyu, " manu kalarnalu manu.     Ngulaju kalanganpa yungu five hundred ngulajuku.   Ngajulkukirli   jangarra kalarnajana yungu maniyi yangka tala yangka kirlaki-manu   ngajukurlu ngurrjunyayirnirli.  Ngayi yangka wurdujurluwiyi.     Ngulajangka mangarri kalarnajana yungu kartakukari kartakukari   jampitakari jampitakari, juka, purlawu, ngarlany (pa) yangka   mangarri ngula.

Ngulajangka kalarnalu wurnalku yanu.  "Yanirlipa kuja   yarlatayilki kuja Walyangkarn(l)akurra."    Walyangkarnarla   kurlirra kalarnalu nyinaja ngulawana.   Ngulangka kalarnalu   yirrarnu, ngulangka kalarnalu nyinaja-aaa.   Ngulangurlu   kalarnalu palju-parnkaja wirlinyi.  Kuyu kalarnalu ngarnurra   manjikirli.   Yii, yii, pakarnu warru kalarnalu. 

Ngulajangkaju kalarnalu kulpajarni marnukurra warlarlajakurra.     *Kalarnalu ngayi yangka yujukuwana nyinaja manu yayirni.     Kalarnalunyanu parnta-yirrarnu mikinparrawangurla.  Ngulangka   kalarnalu nyinaja.  Nyinaja kalarnalu - uu.   Yii, Ngulajangkaju   kalarnalu, wurnturu kalarnalu yanu, kuyuju kalarnalu warru-  pakarnu; kuwana, warrarna, lungkardapiyajala.  Warrarnaju kula   kankulurla pina-nyina nyurrula warrarnaku.   Pirdingka ka nguna   kanunjumparra.   Wali kaji *(you sing. as "one") kanpa yitaki-  mani lungkardapiya manu yangka lungkardapiya wirliyaju   parnkanjakurraju.   Ngula kalarnalu ngarnu yangka.   Ngurrju waja   kalarnalu ngarnu, anything kuyu nyiyakantikanti, nyalyurti,   warrarna, kuwana, pakuru, janganpa kalarnalu pakarnu yangka   ngula.  Jayakurra ngula kalarnalu ngarnu.   Yii kalarnalu   kulpajalku now ngaka yalatayijangka warrkilki kalarnalu start-  jarrija.   Kalarnalu yanurnu.  Yanurnalupalangu Parri Japmaniki,   Gordon Japmaniki, Mrs Japmaniki kalarnalu yanurnu.   

Mijijiji jirrama kalarnalujana mardarnu Gordon-jarrajuku Parri   Japman-angu rdujujarraju.   Ngulaku kalarnaluplanagu yanurnu and   kurdujarraju witajarraju kalarnalupalangu, Malon, Michael and   Robert kalarnalujana kangu jirriyipala jirrama jinta.   

Ngatinyanu jinta jirriyipala, little Michael, Michaeljala witaju   and Robert and Malon, that's all.

Kalarnalu kulpaja.  Wita-wita kalarnalujana kangu yinya Yarturlu-  Yarturlukurra.   Yujukurla kalarnalu nyinajayi.     Kalarnalupalangu mardarnu; mardarninjarla ngaka yangka wurajirli   kangurni.   Yujuku kalarnalujana jirrnganja nganturnu.     Ngulangka kalalu nyinaja kurdu-kurduju.   Kalarnalujana jawirri   nganturnu ngulangkajuku.   Ngulaju kalarnalu warru-yanu-uu.     Kalarnalupalangu mardarnu.   Ngaka kalarnalupalangu kangurnu   wurajirli yangka kurdujarra nyanungujarra kardiyajarraju.     Kalalujana mardarnu manyungkarlu yujuku ngantirninjarla.   

Winkinupalku (?)jala kalu nyina.  Puta karlipajana pina-mani   yangka yujukurlangurlaku ngantirninjaku.   Wita-witarlu kalalu   nganturnu yujuku ngurrjunyayirni.   Kuurluwangukaturlaju kala   nyampurlaju karlipajana punkujala puta wangkanjarla kurnta-jarri   yangkaju yujukurlanguku ngantirninjaku.   Kula kalu pina nyina   ngurrpapardu.  Ngatinyanurla, jajinyanurla kalu live-jarri.     Nuwulpalu yangka manyuwana nyinakarla.  Puta karlipajana pina-  mani.  Walkujuku.   Ngulajuku mayi?

Nora Nungarrayi autobiography, tape cat no #

tape made by Christianne Senn, 25/12/87
transcribed by Lee Cataldi, 6/6/89

Walku kuyuwangurla.  Marlulparnalu ngarnu.  Kuyuju panturnulpalu **miyakurlurlu kala kurlardakurlurlukula, kurlardarlu panturnulpa.  Nganayirla yamangkalpa panturnu ngunanjakurra marlu.  Pakarnulpa, pakarnulpa.  Kuna-manulparla.  Maninjarlalpa kangu.  Purrajalpa, purrajalpa marluju.  Jintakarilkilpa panturnu.  Yuntangka ngunanjakurra panturnulpa.  Kuna-manulparla, kuna palkalpa purraja marluju.  Pajurnulpa, pajurnulpa, pajurnulpa, pajurnulpa.  Yuwa, ngulangkawiyikula kantingkilpa pajurnu.  Pajurnulpa.  Wanarrilpa pajurnu, yuwa, mirntilyilpa pajurnu.  Karrparnurlulpa panturnu, kalpaju/kalpantu Jarnngi-manulpa.  Wanarrijarralpa pajurnu, miyalulpa pajurnu.

Mirntilyilpa ngarnu.  Japakuwiyiji yarnunjukurluju, marluju mirntilyiwiyilpa ngarnu, yarnunjukurluju.  Kurrwangarra, kurrwangarra ngarnu.  Ngulajangka ngirntilkilpa ngarnu.  Kangulpajana, jurrkukurralpajana kangu kuyuju.  Warruwurla kangu, wara, rdarr-rdarrnyanu yulapjana yungu.  Kalinyanukulparla yungu kuyuju.  Jajipardurlulpa kangurnu,

"Jajipardurlu, jajipardurlu ka kanyirni kuyu, jajipardurlu ka kanyirni kuyu!"

Kuyu kalajana kangurnu, kuyu, kalinyanuku.  Kalapalangu yungu kurduku, kurduku ngatinyanuku.  Kurduku, ngatinyanukariki kalapalangu yungu kuyuju.  Kala ngunaja parrijakululku * (ML might be parljakulku).


Ngulajangka ngurlulku kalalunganpa yurrparnu, mungalyurrurluju pirnpijiji ngurlu, kala jukurrarlukula ngurlu pirdijirri.  Yaljirrpa kalalu purraja, karlaja, parlkungka manu.  Ngatingkikila kala purraja kuyuju.  Kuyukurra kala parnkaja wirlinyi, kuyukurra kala wirlinyi parnkaja.

Kala panturnu marlu.  Pakuru kala katurnu minangka panu, minangka kala katurnu, katurnu panujarluju.   Piilkarra minangka katurnu kala, katurnu.  Marlulku kala panturnu ngulangurluju.

Wirlinyirla kala karlaja miyi, miyi kala karlaja, karlaja.  Ngurlu kala yararra-pungu.  Ngurlu kupurnulu parrajarlu.  Ngamikirra ngurluju, yanurlpukurra kalalu kupurnu, kupurnu, kupurnu, kupurnu, julykukurra.  Turnu mata.   Parrajakurlulu waja pangurnu manu kala ngamikirra kalalu kupurnu ngurluju, miyiji.

Yakajirri, ngurlu, **   turlturrpa kalarnalu panturnu.  Kalalunganpa ngatingkiji jirnnganja jajangku, jamirdirli, jajangku, ngatingki, ngamirnirli, yaparlarlu.  **  Kala wirlinyi parnkaja jajiparduju, kala wirlinyi parnkaja.  Kala kangurnu marlu, marlu kala kangurnu.

Miyi waja kalalu karlaja, wirli, ngamarna, mardi.  Pilawuju karlipajana ngurlulkunya ngarni, kala nganimpa kujarnalu walyangka wiri-jarrija, kalanganpa wiri-manu, ngulaju ngurlungku, miyingki, marlungku, malangku, janganparlu, nganayirli, pakururlu, pakururlu, minyinpurrurlu, purdujurrurlu, kirlilpirli, purdujurrurlu, jungunyparlu, ngarliminyarlu, panujarlurlu jungunypapinkirli, mininirli, japutarlu.  Kalarnalu ngarnu kuyu panu.  Kalalunganpa yungu warrarnapinki, rdajalpa, pirntina, panujarlu warnapinki, warna, rdajalpa, yunturrkunyu.   Yurapiti kalarnalu ngarnu jajipardukurlanguju.   Miyi, ngamarna, mardi, ngurlu, pirdijirri yiriliwiyi yurrparnu, yurrparnu, yurrparnu. Kala yurrparnu.

Pijingka kalarnalu nyinaja, ngarnu ngatikirlanguju, piji-ngarnu jajakurlangulku, Yumpardirlaju, yaparlakurlangu, kapirdikirlangu, warringiyikirlangu.

Manyu-karrijalu.  Manyungka yujuku kalarnalu yujuku nganturnu.  Yuwa, jitipanuwangurla, milpingi kalarnalu pungu, milpingi, kalpalpi, yinjiri.  Yipirinyayirni milpingiji.  Yujuku, yunta, yirrarnu.  Yukuju kalalu nganturnu, nganturnu, nganturnu, nganturnu.  Kirdanarlu, ngatingki kalapala nganturnu.  Yuwayi, Nakamarra here my mother, ngati, ngajukupalangu Nakamarra, Nakamarra, ngajukupalangu, yuwayi, yujuku kala

Ngurlu kalarnalu pirdijirri, wakati, patanjarrngi, wakati, yukarrija, lukarrara kalarnalu ngarnu.  Ngatingki ka kanyirni ngurlu, miyi, ngatingki, ngatingki.  "kuyu ka kanyirni!"

Kalalunganpa kurnta-pakarnu,

"Parnkayarnili, parnkayarnili," julkungka nyinanja-yanu, "Miyikirli, kuyukurlu, ngati ka yanirni, miyikirli, ngurlukurlu!"

"Purraku yungkaju!"  Kala mardungku kangu, turla-turla-manu, mardungku, wangkurayirli, wurdamirrirli.

Yangkangu miyalurla wita-witarlu, mardungku nyampupiyarlu yalipiya, yuwa, round one-irli.   Turla-turla-turla-pangurnu.  Pangurnulu mardungku yanurrpu.  

Kalalu yinirnti janturnu, wurrkali, yinirnti. Parraja waja pangurnu, kalalu pangurnu.  

Kalalu wangkulku katurnu kuyuju.  Kuyu kalalu katurnu, wangku, juralpa, yarrkamardi, purdujurru, kirlilpi, pakuru.  Kalalu katurnu jungunypapinki, jajinapinki, yirrpira.  Purdujurru kalalu katurnu minangka.  Kala ngatingki katurnu, nyampurlu ngajukupalangurlu.  Kala katurnu minangka, kala pakarnu janganpa wilypirirla, kala wangkungka katurnu kuyu.   

Minija kala pakarnu kirdanarlu.  Jajipardurlu marlu, mala, jimanypa kalalu luwarnu nyampupiyarlu, Nungarrayi, nyampupiyarlu.  Kuwunkarlu kalalu panturnu.  Wirringkirirli kala luwarnu, luwarnu, luwarnu, luwarnu.

"Jimanypajilpalu luwakarla yalirni!"

Jimanypa kala luwarnu, luwarnu, luwarnu jajipardurluju. 

Kala rduul-yungu matches-wangurlu.  Ngijinya kala kangu, ngijingki kala yungkurnu, yungkurnu, yungkurnu-uu.   Kalalu kiwarranparlangu purraja minjuru yukangkaju kalalu-uu.  Kala minjuru jankaja, rdipirriji.

Rdipirri kalalu katurnu, luk**, rdipirriji kala katurnu.  Jirrama, jirrama kuyuju.  Kala katurnu, kala panturnu marlu.  Kalalu kuna manu, kala purraja matches-wangurlu.  Kala rdakungku purraja, hole-rla, kala rdakungkakula kala purraja, rdakungka. Jimanypa kala luwarnu, kuyukuju kalanyanu yurrpurnu.

Kala-aa nyampu warruruku, warrururlakulu rdipija jajiparduju, jajipardu, jajipardu.

"Jajipardurlu ka kanyirni, jajipardurlu kuyu.  Kuyulku ka kanyirni, jajipardurlu kuyu.  Kuyulku ka kanyirni jajipardurlu, marlu, marlu, rdipirri, rdipirri, miyi ka kanyirni."

Ngurlu kala yarrpurnu.  Minangka kalalu katurnu, pakuru, pakuru, purdujurru, yarrkamardi, minangka.   Yarrkamardi kala katurnu, purdujurru kala katurnu, minangka.

Kala wirrijirla kujarlu kangu, wirrijirla.  Purdurrurla kala kangu mangalyarripiya (mawulyarri), yuwa.  Beltiwangurlawiyi kala wirriji, majirdirla kangu, kala kangu-uu, yuwa.  Kala wirrijirla purdurrurla kangu.  rdipirri majirdi rirril-kujurnu, piilkarra.

Pakuruju, rdipirriji, purdujurru, yuwa, purdujurru, rdipirri, pakuru, janganpa kala kangurnu.  Jajipardurluju kanguju yarnunjukuju.

"Kurdu-kurduku karnajurla kanyi yarnunjukuku waja.  Yarnunjukuku waja kapurna rdakungka kuyu purra kurdu-kurduku.  Purra karnajana rdakungka kuyu, marlu, purdujurru, wangkungka.  Wangkujangka katirni karnajana ngulaju/ngurluju kuyuju yarnunjukurlu."

"Matches-wangurluju kungkarla pantirni ka jajipardurluju kuyuju."

Kala wirrijirla kuyuju kangurnu, rdipirri-ii, purdujurru, pakuru.

"Waraa, kuyu, kuyu ka kanyirni jajipardurlu, kuyu ka kanyirni."

Kalarnalurla wapirdi-parnkaja yarnunjukuju.

"Jajipardurlu waraa kuyu ka kanyirni.   Kuyu, kuyu, kuyu, kuyuku!"

Wita-wita kalarnalu kijirninjarni-yanu.  Kuyuju, pakuru, kirlilpi kalanganpa kujurnu, jungunypa, purdujurru, minija wita-wita, minija, kurdu-kurdu, kurdu-kurdu wita-wita, minjaju.

Ngulangkanyalunganpa wiri-manu, minijarlu, malangku, marlungku, janganyparlu, panungku, pirntinarlu, yunturrkunyurlu, mulyukunarlu, warnangku, lungkardarlu, warrarnarlu, warrarnarlu, japantarrarlu, karnarirli, nyinjirrirli, lungkardarlu.   Warrarnaju panujarlu, panujarlu warrarnaju, lungkarda jinta, jajina panu ngatinyanukurlangu jintakurlangu, janganpa jirrama kuluparnta.

"Waraa, jajipardurlu ka panu kanyirni!"

Janganpajarra kuyujarra kurdujarra, marlu kala kurdukurlu panturnu, jintakurlu kurdukurlu.   

Wari, jungunypapinki, jajinapinki, jungunypa.  Ngurlu, miyikiji kalalurla yaarlpa-yirrarnu, yarlakuju panujarlu, yumurnuju, yuwa.  Wapirtiji kalalu ngarnu, karlanjarla.  Ngurlu kalalunganpa yurrparnu wirlinyijangkarlu. Yukarrija, lukarrara, lukarrarawiyi kalalurla yurrparnu supper-kuju yarnunjukuju.

Kala ngijikirlirli rawul-yungu (rduul-yungu) wirlinyijangkarlu, ngijiji kala yarrpurnu.  Rdaku kala kuyuku pangurnu.  Kuyuku kala rdaku pangurnu marluku, rdipirriki, purdujurruku, janganpaku, jajinaku.   Miyiwangu kala yarlawangu purraja rdakungka.  Kalarnalu ngarnu-uu.

Kalalunganpa parri-pinjarla yungu, parl-parl-pungu karlangukurlurlu.   Kurrupurdarlu paarl-paarl-pungu.  Kurdijirla kalalu paarl-paarl-pungu.   Kalalunganpa yungu ngatingkiji.  Yuwa, nganayipiya, yangurnungu, yangurnungukula.  Yarla kala parri-pungu.   Karrparnurlu, karlingki kala parri-pungu.  paarl-paarl-pungu kala, paarl-paarl-pungu-uu.  Kalarnalu ngarnu.

Kalalunganpa kurdu-kurdukuju pakarnu.  Pakarninjawarnu, pakarninjawarnu karrparnukurlurlu rdakangku, karrparnurlu.

"Nganja, nganja wurdungurlu, nganja ngurlu.  Miyi nganja.  Miyi nganja pirdaku.  Pakarni kapurnangku.  Puta yulaya, miyi nganja.  Watuwari ka miyi, wiri-wiriji kutu.  Nganja ka(?)."


Kalalu ngarnu-uu, kalu watiki yirrarnu, kurduku.  Kalalujana wirlinyijangkaku yirrarnu, manyujangkaku.

Yakajirri kapurdu kalalu panturnu, yakajirriji, kapurdu, kapurdukari, kapurdukari, panturnu, panturnu, yungkurdu jurrurnpa.   Ngaru, karrkungku kalalu maparnu yakajirriji, karrkungku kalalu.  Wilypirirla kala puyu-pungu.   Wilypirirlangu, pangurnurla kalalu puyu-pungu.  Puyu warra, warra, warra, warra-pungu kala.   Yakajirriji kalalu turl-turlpapanturnu (-rla?) ngarupirdinypaju.  Kalalu yakajirri pajurnu, pajurnu, pajurnu.  Kalalu jarlparrpa panturnu.  Turlturlpa kalalu panturnu panujarlu.  Yuwarlikirra ngulajangka kalalu yarlkurnulku.  Nyurlaja, kalalu nyurlaja, nyurlaja.  Yanulpa wanta parrajawana kardardurl (?), ngurlkungka nyurlaja.   Kalalu yarlkurnu-uu turl-turlpajangkaju.  Lirra kalalu panturnu.  Kalalu kuna karda-karda-kujurnu turlturlpaju.   

Kalalunganpa yurrparninjarla yungu ngurlulku, yakajirrilki, ngamarnalku, mardi.  Kalarnalurla nyanturltijirnta-kujurnu, kalalurla.  Kalalu ngamarna karlaja.  Hole-rlu kalalurla pangurnu.  Rdaku pangurnu, pangurnu rdakuju miyikiji.  Kalalu karlaja, karlaja.  Rdiriny-pungu kalalu wirijarluju, rdiriny-rdiriny-pungu.  Yuwayi, Yanyurru.  Kalalu miyi, kalalu parlkungka manu.   Kalalu puurr-karlaja.  Yarnurrpukurra, parrajakurra, pangurnukurra kalalu karlaja.  Kalalu panujarlu karlaja, panujarlu kalalu karlaja.  Ngamarna now-rla kalalu karlaja, miyimipa.  Jirriji, jirriji, kalalu pakarnu kurdu-kurdurlu, kalalu pangurnu.  Yurlturnu, walal-yurlturnu, yurlturnu, yurlturnu.  Kalalujanarla walya karrkurr-pungu rdakungkakuju.

Tim Kennedy Jupurrurla:  the story of his life before coming to   Lajamanu.    Ngarrurnu Tim Kennedy Jupurrurlarlu Lajamanural Jan 1989  
Transcribed Valerie Patterson Napanangka 

Nyampuju jaru Mt Doreen-kirli.   Nyurruwiyi  ngulalparnalu nyinaja.   Kalalunganpa mardarnu  kurdu-kurdu nganimpa Mt Doreen-rla.   Ngularnalu wiri-jarrija   yalumpurlajuku.   Panujarlu ngulalpalu nyinaja jarlupatu, ngulalu   muku wantija nyampurrarni manu some fellows kalu wankarujuku   nyinaja.   Ngulalunganpa wiri-wiri-manu yalumpurla  Mt Doreen-rla.  Ngularnalu wiri-jarrija.  Warrki-jarrijalkulparnalu yalumpurla Mt Doreen-rla.   Ngulajangka   jakumanulkulparnalu warrki-jarrija, brand-manulparnalujana puluku   manu nantuwulparnalujana ride-manu yalumpurlaju Mt Doreen-rla.    

Ngulalunganpa ngarrka-kujurnu yalumpurlajuku Mt Doreen-rla.     Panujarlu yapa nganimpa ngularnalu muku-yanu. 

Ngulajangka warrki-jarrijalkulparnalu carpenter, yuwarlilparnalu   nganturnu nyurruwiyi Yurntumurla.  Yalumpu ngula ka yuwarli   parntarrinja-yani.  Ngulajurna ngajulurlu muku-yirrarnu yalumpuju   yuwarli.   School-rlangu ngula ka karri.   Ngulajurna yirrarnu   ngajulurlu manu japu ngula ka karri ngulajurna nganturnu ngaju   (?) ngula.   And Alice Springs-rla ngula ka karri Catholic Church   wirijarlunyayirni, ngulajurna ngaju (?) yirrarnu nyurruwiyi young fellow-rlu.

Ngulalparna warrki-jarrija teenager ngaju.  Manu Amungana-rna   yirrarnu.  Ngulajurnalu shift-manu Amunguna new one-lki.     Ngularnalu yirrarnu Yurntumuwardingkipaturlujuku nganimparlu   young fellow, young fellow-rlu.   

Ngulajangka Darwin-kurralkurna yanu warrkikirraju.   Seven and a half years-rna warrki-jarrija Darwin-rla nyurruwiyi.  I been working Larrakeyah army nyurruwiyi.  Ngulajangkarna yanu Snake Bay, ngulalparna warrki-jarrija Garden Point-rla.   Planti- manulparnalu forestry nyurruwiyi 1962 yupapatu.   Ngularna pina-yanu Alice Springs-kirra, ngulalparnalu warrki-jarrija Queensland   side-lki.   Lake Nash, Amaroo-rlalparna warrki-jarrija.  

Yuwarlilparnalu yirrarnu Yalyawarra Country.  Warrulparnalu   warrki-jarrija Warlakupinkiwana.   Ngulajangka Tennant Creek-  rlalkulparnalu warrki-jarrija nyurruwiyi.  

Ngulajangkaju yanulkurna.   I been work V.R.D., Victoria River.    Ngulangkalparna warrki-jarrija two and a half years.  I been work   langa Delamere Station and Pigeon Hole-rla.  Ngulajangka   yanulkurna Timber Creek-kirralku.   Ngulajangka Hobourne-  rlalkulparna warrki-jarrija.  One year-rna warrki-jarrija   Hobourne-rlaju.   Ngulajangka yanurna.  Kununurra-rlalku I been   working cotton field.  Manulaparnalu cotton field nyurruwiyi.    Warrki-jarrijalparnalu, plant-manulparnalu cotton.  



Ngulajangka Haven Hollow Station-rlalparnalu warrki-jarrija one   year.  Stockman yilparnalu warrki-jarrija.   We been brand him   about cattle and we been take him to meat-works to Wyndham.    Ngulaku ngulalparnalu kuyu kangu nyurruwiyi.    Ngulajangka kankarlumparrarnalu yanu nyampuwanaju Lajamanuwanaju   right up to Yuendumu.  Ngulalparnalu pina nyinaja Yurntumurlalku   warlarljarla.   Warrki-jarrijalparnalu Yurntumurlalku.     Ngulajangkaju yalijangkajurna yanu nyurruwiyi.  Papunyarlalku now   yilparna warrki-jarrija.  Timber yilparna yirrarnu.  Ngulajulpa   karrija Papanyaju new one.  Ngulangkalparnalu yirrarnu.   Bore-  wiyilpa karrija Papanyaju nyurruwiyi.  Ngulangkalpalu panujarlu   yapa nyinaja.  Ngulalparnalujana nyangu.

Ngulajangkaju kurlirralkurna yanu Kumunjayi Springs-kirra.    Ngulajangkaju aeroplane-rlalkurna yanu kankarlumparra.  Ngulaju   Melbourne-kirrarna yanu.   Ngulalparna warrki-jarrija Victoria   River-ngka picking fruit.  Leeton yilparna warrki-jarrija, New   South Wales, Victoria, one year-rna warrki-jarrija.  

Ngulajangkarna pina yanu Yurntumukurralku.   Ngulajangkajurna   yanurnu nyampukurralku Lajamanukurralku.  Warrki-jarrijalkulparna   nyampurla Lajamanurla.  

Ngulajangkaju warrulkulparnanalu wapaja karlarralku.  Now-rnalu   yanu Halls Creek-kirra.   Ngularnajana visit-manu ngajunyangu   family Halls Creek-rlaju.   Ngulajangkaju pinarna yanu Blue   Valley-kirra.  Nyangulparnajana yapa panujarlunyayirni.    Ngulajangka Nicholson-rlarnajana nyangu.  Panujarlalpalu nyinaja   yapaju manu Gordon Downs-rla ngajunyangu family ngulalpalu   nyinaja manu nyinamijuku kalu jalanguju.  Ngularnajana nyangu.     Some fellow kalu Balgo-ngka nyina panujarlunyayirni, ngajunyangu   family again.  

Ngulakurlu karna yirri-pura.   Ngulalpalunganpa warru-kangu.    Warrki-jarrijalparnalu Government-rla.  Ngulalpalu old people   nyinaja.   Government.  Ngulakulparnalurla warrki-jarrija.    Ngulalpanganpa (?) kardiyarlu kanja-yanu nganayirli Bernie   Tambling-rli ngulalpa Contractor nyinaja nyurruwiyi.     Ngulalkulparnalu warrki-jarrija, fence yilparnalu warru-yirrarnu   everywhere Yurntumupinkiwana.   Every place yilparnalu yirrarnu.    

Ngulajangka mining-rlalparnalu warrki-jarrija Mt Doreen-rla.    Copper yilparnalu pangurnu nyurruwiyi.   Ngulaju kardiyarla.  Don   King kardiya yalijilpa nyinaja nyurruwiyi. Yupapatulpa nyinaja   nganimpakurlu kurdu-kurdukurlu, kalanganpa warru-kangu Karrangi-  Karrangirla waanirla (?) rarralykajirla.   Nyurruwarnupatu   rarralykaji yaliji.  Start-manu kalalu.  Kala purlaju   warlakupiya, nyurrwarnupatu car.

Ngula karna yirri-pura nyampuju jaru.   Junga-nyayirni kalarnalu   warru-wapaja.  Wita-witakurlu nganimpakurlu kala wapaja yaliji   kardiya everywhere Granites-kirrapinangu, Yarturlu-Yarturlukurra   kalanganpa warru-kangu.   Yaparranji nganimpa.  Jilapinkiwana   kalarnalu pangurnu windmill ngula ka karrimi.  Ngulajulparnalu   nganimparlu yirrarnu nyurruwiyi walypali panuwangurlawiyi.     Ngulalpanganpa warrki-jarrija Chuck Clark kardiya nyurruwiyi.    Ngulanganpa grow-up manu nganimpa station-rla.  Yalumpurnalu muku   wiri-wiri-jarrija manu Yurntumurlarnalu wiri-jarrija muku.    Yalumpurlajukulunganpa wati-manu.  Ngularnalu muku yanulku yapaju   everywhere.  Ngula karnalu palju-nyina.  Ngulakurna yirri-puraja   nyampuju jaru.

Tape cat no 9

Tommy Jampijinpakurlangu Jaru

Tape made in 1984, in Lajamanu, by Tommy Hargraves Jampijinpa.

Transcribed by Jennie Hargraves Nampijinpa.

Luurnpakurlangurla kalalurla Jangalapardupinkiji yalumpukula..
Kalalu pangurnu pamarrpa wulpumu (wolfram) kalalu manu yirdiji wulpumu.
Ngajuju ngayilkijala purdangirliwarnulku.  Kala wurlkumanu    yalumpu Wayilawanakurlangu, yalumpunyanu yulaja kamparrurlaju.
kamparruwarnurlaju.   Ngajuju pirdangirliwarnu, kala nyurnujarrajana lose-manu nyampurlu wurlkumanurlu, Wayirlawanakurlangurlu, ngapujurlangurlulpalajana..

Ngulajangka ngajulku.  Yalumpurlajulu wardinyi jarrija.  Born-jarrijarna yalumpu wardingki, Yarrungkanyi wardingki, Luurnpakurlangurla yirdingka Mt Doreen-rla.  Ngajuju wurlkumanukuju ngulaku Yungkiyirrarnukurlanguku.  Ngajuwiyili mardarnu, mardarnu, mardarnu-uu.  Nyampujala nganayi Jangangkaku yarlpurrunyanu yaliji nyanungu wurlkumanu kujanyanu yulaja..

Yalumpurlajuku panu yapa work-jarrija Wulpumurla yirdiki old man-iki Japaljarriki walypalikiji Braitling-iki, Braitling-iki.  Old Braitling kalalu ngarrurnu pinjapanu, kalajana whip-ngki pinjarla yirrarnu work-wangu panuju, panuju.  Yalikirla kurlurlumparra ngiji nyinanya, ngijiwana, ngijiwana.  Nanukutunya kalalu yapangkuju, kalalujana nanukutu ngayi yangka panuwiyi mardarnu.  Kuyungkaju kalarnalu nanukuturla live-jarrija.  Nyinaja manu pulukuyijala, puluku kalarnalu ngarnu..

Ngakalkunya yangkaju Yurntumurla yalumpurla pulukuju kalu mardarni.  Kala kalalu maninja-parnkaja yalumpurlawiyi Yurntumuwangu Mount Doreen, Yurntumuwardingkipaturluju, manu Papunya, Haast Bluff.  Papunyaju ngulaju jalanguwarnu, kala Haast Bluff-wiyi Ngarnkirrija kalalu ngarrurnu, Ngarnkirrija..

Ngulajangkaju kalanganpa yanurnu missionary-lki, Fleming yalumpukurraju.  Kalanganpa kangurnu Christmas time-iji everything, lollie-waja.  Yangka lollie olden time-warnu, payarrpapiya.  Kalarnarlu ngarnu.  Everything kalalunganpa kangurnu, braces-kangu-kangu, trousers, braces, nganimpakuju..

Kalarnalunyanu, kalapalarla jirramanya half cast-jarra work-
jarrija, Old Cusak, Alec Wilson, kumunjayi yalumpurlaju    Yarrungkanyirlaji.  Ngulajangkaju kalarnalu nyinaja.  Kalarnalu    kurdu-kurdujala ngayi wita-wita nyinaja, mardarnu kalalunganpa.

Ngulajangkaju yarnkajarnipala ngajukurluju Chilla Well-kirra. 
Piirrpiirrpakarnukurrawiyi kamparruju, ngulajangka Chilla Well-
kirralku.  Yaninyarnirnalu nyampukula bush-lku kaninjarra    Puyurrukurra.  Ngulajangka karlumparra Lungkardajarrakurra..
Nyampurnalu yanurnu Granites-kirra, Old Feller-kirra, Granites-
kirra.  Yalumpuwardingkinya, yangkaju yalumpu karipardu kujapala Two man-jarra, yalumpuwardingkinya, yalumpurlalu born-jarrija, yalumpuwardingki kalu nyina..

Ngajunya kurlirramalujulu kangurni, manu nyurnu.  Ngulajangkaju kulkurrujupala, kulkurrujupala Lungkardajarrarlaju jurru pirlini-pajurnu.  Ngajuluju kanja-yanu, kanja-yanu, kurduju wita parrajarla.  Ngajuju ngari wirilkijala.  Ngulaju jurruju yunparnu Wantajukurrparlu, yirdingkiji Wantajukurrparlu, warringiyirli Wantajukurrparlu.  Yaninyarnirnalu..

Pinarnarlu yanu Granites-kirra, Old Feller-kurra. 
Yalumpurlalkulpalu work-jarrija mining-yijala, gold mining-iji.  Kurdujulu kangurni wita, wirilkikila ngayi.  Ngulajangkanya, ngulajangkanya wapirraju pinarra yarnkajalpala    ngapujurlangurlangu.  Wantajukurrpaju ngulangkajiki jupu-karrija, jupu-karrija warringiyiji.  Yangkaju wakurlikirlilkirna yaninyarra.
yunparnuju kulkurrukula, wakurlukurlulkujulu pina-kanganyarra..
Yalikila kujarnalu yananyarni Chilla Well-kirra.
Piirrpiirrpakarnu, Puyurru.  Yarrungkanyirnalu yanurra pina. 

Ngulajangkaju karlarralkujulu manurra yalijangkaju Chilla Well-
wanarliyijala.  Pirrpirrpakarnu, Chilla Well, yaninyarrarnalu    Yumurrpawana.  Witajujulu kanganyarra, wirilkijala ngayi, kiripimardalku ngajuju.  Jintakula nyurnu wiriji wapanjamardaju    ngajuju kiripimarda.  Yalumpu Tasman-jarra kujapala marrkarirlangu, ngulaju murnma wita..

Yaninyarrarnalu Mount Singleton-kirra, Yirntaramurrukurra, yirdikirraju, Yirntaramurru, Yirntaramurru.  Yaninyarrarnalu.  Truck, olden time kalalu wapaja truck-kirli ngawu-ngawukurlu lirrki-lirrkikirli, wagon train-kiji yaliji ngawu-ngawu ngayi..

Yanurrarnalu.  Ngajulparna wapaja.  Nyangujalarna yalijipaya,    yaliji yapa work-jarrinjakurraju Mount Singleton-rlaju..
Yirntaramurrurlaju, Yirntaramurrarlaju.   Yangka jalyirrparntarla    kurlirrapurda, Yirntaramurruju ka karri.  Ngulangkalparnalu.      Ngulakurrajulu kangurra ..

Ngirlilparluju jankaja.  Medicine-kirrajulu kangurra.  Kala wiripardu nyinaja yalumpurlaju, kalalu manu mangarri, kalalujana yungu flour, tea and sugar.  Flour yangka wirijarluwiyi langakurlu manu, sugar, sugar bag, yangka witawangupatu, yalumpu drum-paturla  kalajana, kalalu yirrarnu yalumpurlaju..

Ngulajangka kakarrarajalajupala pinarra manu.

"Yani karnalu kakarrumpayi Mount Doreen-kirra kuja Luurnpakurlangukurra!" wapirraju japantarr-pungu..

Yaninyarrarnalu-uu Laliwanalku, Yimpirri-Yimpirriwana.  Lali karnalu ngarrirni Yimpirri-Yimpirri.  Yaninyarrarnalu ngulajangkaju nganayikirra, Mirawarrikirra.  Mirawarri yirdi karru witawangu,  Mirawarri.  Mirawarrikirrarnalu karrukurra yaninyarra. Yanurrarnalu.  Yalumpurlanya kalarnalu ngarnu karrungawurrpa yapuralyi.  Yapuralyi.  Kalajana pungu yalumpurlayijala rabbit-iji kuyuju, manu yurnturrkunyu, yurnturrkunyu yangka nganayi karlipa ngarrirni mulyukuna.   Mulyukuna nyampurla kujaka nyina kaninjarra.  Kala yurnturrkunyujala yali wardingkipaturluju karnalu ngarrirni Warlpirirliji..

Ngulajangkaju, "Karinganta jukurra karlipa yani", wapirraju    kalaju japantarra-pungu..

Ngajuju wirilkikila kalarna karrinjarra-pardijalku, karrinjakurralku, karrinjakurralku.  Kanginyarrajulu-uu. Yaninyarrarnalu.  Mikanjikirrarnalu yaninyarra, Mikanji.  Mikanjirlaju kalalu walypaliyijala nyinaja.  Yalumpu Braitling-iki kalalurla work-jarrija, Old Whisker-pinki, Old Whisker-pinki.  Kalalurla nanukutu mardarnu, yalumpurlajiki, panukari, yalumpurlaju.

Yaninyarrarnalu-uu.   Mt Doreen-kirrarnalu yanurra.   Mt Doreen-rlalkulparnalu nyinaja ngurrangkaju, wirilkijala ngajuju.  Wirilki wapanjamardalku.  Yalumpurlajurnalu nyinaja, nyinaja-aa.  Nayalkulparnalu nyinaja, tarnngalkulparnalu nyinaja. 

Wirilkilparna wapaja school boy-ilki, school boy-wangu ngayi yangka mayawurluwiyi, yangka.  Ngulajangkaju nyurnu jarrijarna yangka.  Kangujulu yatujumparrawiyi Yurntumukuju.  Yurntumukurrajulu kangurra.  Ngulajangka jingi-jingijili kangu township-kirra.  Bungalow-wiyi kalanganpa karrija ngurraju, bungalow yalikirra mission-kirraju, Mission yapaku.  Settlement kala karrija mission wita-wangu..

Ngulajangka ngurrjulkujulu pinarni kangu Yurntumukurraju, ngapujurlangurlujupala..

Yalumpungurlu, Yurntumungurlu kalalujana yimi ngarrurnu kurdu-kurdukariyinyanuku.

"Karikujurna kakarrumparinya yanu, yapakarikirra ngurukarikirra, kangujulu kuja, nyangurnajana pamarrparla kulkurrurni kuja ka parntarri?.

Wiri-wirilkilparnalu nyinaja yalumpurlaju ngurungka Mt Doreen-
rlaju.  Kalarnalurla nganimparlangurlu Wulpumuju manu  Mt Doreen-rlaju, Mt Doreen-rlaju.  Kalarnalu early-palangurlu rdirri-yungu.  Kalarnalurla karlarla-time kangurnu, lunch time.
nganimparluju karlarlakungarnti..

Yalumpurrakula half caste-maya-maya, yarlpurru-yarlpurru karnalu nyina panukariji.  Yalumpu jintakariji yangka Parlkujangka yanurnu, Kumunjayi, T ... -ngirli..

Nganimpaju kalarnalu yalumpuwardingkipatu nyinaja, half caste    Wilson-iji.  Japanangka-Japanangka, ngula yangka Parlkuwardingki. 
Parlkungka kuja ka work-jarri.  Ngularra nyampurra marrkarilykapinki, Japangardi ngula wirijarlu, yarlpurru, all the Robertson family, ngularra.  Ngulawarnu, ngulajangkajulkirnalu wiri-jarrija muku.  Jintangkarnalu born-jarrija yalumpurlajuku. 
Wiri-wirilkilparnalu nyinaja..

Wiri-wirilki kalanganpa Braitling-ingki puta-puta pakarnu braces kangu-kangukurlurlu, yangka olden time-kirlirli.  Kalarnalurla nanukuturlangu yangka jurnta-pungu, kalanganpa whip-ingkijuku pinjarla-pinjarla kujurnu.  Panukarirli kalarnalu pirilyi-kangu.   Kalarnarlu wuruly-parnkaja yuwurrkukurra. 

Kalanganpa kurdu-kurduju ngarrurnu "pikinini", nganimpaju yangka    punku.  Kalarnalu nyinaja nyurruwiyiji kuurluwangu, ngurrpa.
rubbish.  Ngulajangkaju kalarnalujana truck-kirli jaarl-yirrarnu watiya.  Yupapatuju nyurruwiyiji road-rla kalarnalurla Jinirrpajangkaku yunta pajurnu.  Jinirrpa kalkurnu kuja ka karrimi bore, Jinirrpa karna ngarrirni.  Ngulangkanya kalarnalurla yirrarnu, kulupanukuju manu mangarri yinjawangu panukuju..

Kalarnalu langa marda jarrinjarla ngakalku yanurra, kalajana panukariji whip-ngkijiki pinjarla kujurnu.  Kalarnalujana nganimparluju wita-witarlu nyangu.  Nyampurrakula nganayipinki Nguwupinki, Likarrwarnupinki nyampurra, Bluton-pinki.
wiri-wiriji kalalu nyinaja, yamparruwarnupatuju kurdu-kurduju    yalumpurraju.  Kurdu-kurdu no more witapatu, no, witawangupatu..

Karnaripakarnupatu kalalurla work-jarrija, Jampijinpa Karnaripakarnu ngularra.  Ngulajangka warringiyi Pilkijukurrpa, yalumpu wapirra, Witala, father.  Kurdu-kurdulkulujana muku pakarnu, yalumpurra Bluton-pinki, Likarrwarnupinki manu Japanangka, nganayi Yulumpu.   Kurdijirlijijana muku pakarnu yalumpurraju Yarrungakanyirlaju.  Nganimpapuruju kurdu-kurdupuru, wiri-wiripurukula..

Right nganayilki yanurnu Government, Government, olden time    yanurnu, nganayi Mijimikari yirdiji, Mijimikari, jurru mukarti-
kirli kirrirdipardukurlu, funny one-kirli.  Government kala wapaja    warru, wirnpi-wirnpipardu ngawu-ngawu, Mijimikariji manu    Government-patukari olden times.  Kamanti ngayi kalarnalujana  ngarrurnu, Kamanti wiri, Government-ju, Kamanti Mijimikaripinki..

"Kari nganta kapunkulu kuja yani.  Kapurnalunyarra ngurungurlu nyampungurlu shift-mani.  Yatujumpayi kapurnalunyarra kanyi, ngurukarikirra," ngarrurnunjunurnunganpa Mt Doreen-rlaju..

Ngulajangkaju yanulkulu pina.  Waparlku jarrijarnalu. Nyinajalparnalu waparlkulku..

Ngulajangkaju kalalu kuyukulku parnkajarni Yurntumuwardingkipatu, Papunyawardingkipatu, maninjarni-parnkaja Papunya manu Haast Bluff-ki.  Ngulangkarna ngajuju warrkanurra.  Wapirrarluju kangu, yirdingkiji Warri-warrirliji, Kuwanarlu.  Kuurlukurraju kangu.

"Ngajuju kuja nyuntukupalangukularna, nyampuku-
purdangkakula kuja, yarlpurrupardukupurdangka, Warlawurrukupurdangkaju. Kanyi karnangku.  Jajipardunya nyuntukupalangu.  Yankurli kuja..

Manu old man-wangu yalumpujala driver-rnalujana lose-manu Yurntumurla.  Warri-warri.  Kalalu drive-manu truck-iji olden time Bedford.  Ngulakurlurlu kalalu maninja-parnkaja.  Ngulangkanyarna warrkanurra kakarrara kuurlukurralku.  Ngulalpajulu kuurlurlaju ngarlarrija ngajukuju, not school-kala ngayi.  Kalarnalu nyinaja Mr Fleming-kurlangurla, Mr Fleming-kurlangurla.  Yalirlakularnajana nyangu Richie-pinkiji wakurlukurluwiyi kuurlurlaju..
Kuurlu ngayi yangka kindergarten kalarnalu nyinaja, pre-school..

Ngulalparnalu jarda jarrija early-pala.  Nyanunguju kamparrujiki    nganta jarda-jarrijanyanu.  Yarlurnu, not jarda-jarrija yangka,    yarlurnu bucket-kirlirli kalanganpa Mr Fleming-rli, kalalunganpa. 

Ngulajangkaju yaarlpa-yunturnu ngantanyanu jurru early-pala marlirripuru nganayirliji Jampijinparluju Richie-rliji Kumunjayirli.  Ngulajangkaju jurru jankaja watu-waturlu.  Jurruju jankaja pilinikarda tarnnga.  Nyampurnalu witness-kijakuju parnkaja muku kaji warungkapiyakulpa yardupu-yardupu-pungu, warrulpa jurl-pungu.

Ngularnalu wuruly-parnkaja.  Ngulanganpa Fleming-rliji, "Nyurrularlunkulu purraja kuja!"   Well, putalparnalunyanu jarl-karrija kujanganpa pinjarla kujurnu watiyakurlurlujuku nganimpaju.  Kalarla jalpiyijala watu-watuku.  Kuurlukungarnti early-pala nganta.

Ngulajangkaju yanulku.  Kangulkulu kakarrumpayi.   Kala aeroplane-ji nyinaja two engine, jirrama, wing-jarrakurlu jirramakurlu, old nganayi Conallen plane, olden time-ji plane, olden time-ji plane.   Ngulajangkaju wapirrarluju yangka ngakalkuju ngarrurnu.  Ngurrakurralkulu pina yanu.

"Kari ngantalu yani.  Karnangku kanyi.  Kuyukarrarlu karnangku yirrarninjini."

Manuju trousers and shirt-ji Fleming-kurlangurla.  Kalanganpa yungu kuurlujangkaku braces yangka ngawu-ngawu.  Kangulkuju.  Yirrarnunjunu pina.

"Kari, karnangku kuja early-palarlu kanyi truck-kirlirli kuja kuyuku.  Kuja karnalu yani."

Wardinyi-jarrijarnajurla trousers and shirt-ki.  Trousers-kurlulkurna yanu.  Naked-wangu, braces-kirli panujarlukurlu pinarna yanu karlarra Mt Doreen-kirralku wapirrakurra Jangalakurra.   Ngulapurunyajana yangkaju yali.  Nyinajalparnalu nayalku yalumpuju.

Ngulajangkajupurdarnalujana.  Yalikilarnalujana yangkaju shift-manu kuja Kamantirliji..

"Kuja kakarrumparra kapujana kuja kanyi yapaju kuja!  Yukulyukirikikirra, Yukulyukirikikirra!"

Kalalu ngarrurnu Yukulukiriki Hooker Creek-ji nyurruwiyiji.  Walypalirlijili kuja Government ngarrunjunurra Mijimikarirli yirdingkiji manu Langdon-irli.  Langdon manu Mijimikari ngulangkunganpa ngarrurnu.

Kangujana kakarrumparrarlu, that's first one, kamparruwiyi yaliji.  Ngulajangkajurnalu minyingi-jarrija.  Nyinajalkulparnalu.  Kalarnalu yalumpurla nyinaja tarnnga ngurungka warlaljarla.  Yalumpurlajikirnalu wiri-wiri-jarrija.

Right yanurnalu.  Kankarlarrarnalu shift-arra-jarrija.  Kankarlarralkulparnalu nyinaja ngayi yangka side-rla pirlingka mining-rla pamarrparla.   Ngulaju kuukuurlulku old woman yarlkurnu warurrurla kulkurrukari.  Kujalpaju old woman-karirliji jilimirlakula kurdu murnma wirikila ngayi.  Ngula yungu old woman-ji, old woman-ji..

Jirramapalarla Jangalakuju wurru-kangu katirninjaku nganta, waninja yungu ngantapala jukurr-mantarla.  Wurrangkujikipalangu kujurnu.  Waku nyampukula kanta-mardarnu kuukuurluju.  Jintakarirliji jangkuly-manu.  Jintakariji wapirrarluju manu kujurnurra, jintakarilkirna lirrangka kanta-mardarnu.  Nyampu waku bandage-kirlirla marlaja pakarra-nyinaja Alice Springs-kirra.

"Nganangkungku kuja nyampuju pungu?" payurnu Braitling-rliji.
"Karinganta kuja kuukuurla nyampuwanarna kuja yiri-yiri-yanu, ngajulurlurna jalykuly-luwarnu, jalukuly-luwarnu."

Warri-warri, Ronnie-jarrarlijarrarla , Mala.  Ngulaluku yardangku pungurra.   Purnu-manurra yalirli kuukuurluju jardakurrayijala early-pala marlirripuru.   Kuja kanyanu yapangku yarrpirni, Ronnie-jarrarlijarrarla,  Ronnie-jarrarlijarrarla. 

Putalu puraja jukurrarlulku.  Warringiyipatulkulurla wantinja-yanu, warringiyi yalirli yatijarra kujalu pamarrpakarikirra wajili-pungu Yupajarrayirla yatuju.  Yalikirrarnalu wajili-pungu.

"Karinganta kuukuukarirlilki maninjarla kangu yaliji yalyujangkaju, yalyujangkaju.  Walkulkurla nyangu and somewhere-lkipala!"

Yeah, old woman, yangkaju yanulku aeroplane-rlalku.  Yalikilarla marlaja yanu kuukuuku.  Purdangirlilparnalu yulaja old woman-ngurluju, old woman-ngurluju.

Ngulajangkaju kapulu kuja yanirni waringarri-waringarri yatijarrawardingki jarukarikirli.  Kuja kapulu purlapa kanyirni.  Jalangukula kapulu yukami wuraji.  Nyampurrajulu (Lumi)-pinki.  Manu Murray-jarrarlijarra yapuntaju manu old woman nyampukula, ngapujupukaju Jangaminjiwanakurlangu.  Nyampurnalu.  Karipardu Cecil-jarra kujapala yaliwardingkikila.   Kalu, kalu Mt Doreen-wardingki, Mt Doreen-wardingki Marlene pajirni.  Kuja kankulujana.

Ngulajuku.Narrated Likirriya Napaljarri (Maisie)  January 1989  Recorded and transcribed by Valerie Patterson Napanangka 

Kurlurrngalinypakurlu

Kurlurrngalinypa, wapaljalparnalu, yilpalu jukurrpa, wali  Jampijinparlulpa, warru-puraja Jungarrayirli Kurlurrngalinyparla  Napangardi.  Ngupalajalarla yija-pungu, ngupalarla yija-pungu.   Jungarnijilpa ngapujuju paya-pungu Ngapangardikingarntirli, paya- pungulpa Kurlurrngalinyparlaji. 

Ngulajangkaju warrulpa puraja Jungarrayirli Napangardi still  marry-manu.  Marriti-manu Napangardiji Jungarrayirli.  Well,  kurlirralku now kapala nyina, wangu yatijarra.   Kuja Napangardi,  Jungarrayi kapala nyina, juka-nyina.  Jilimingirliji  yajarninjarla kangu and Nangalaju jungarniji yampijalku walku and  cousin-nyanylku rdarri-mardarninjarla kangu.  Nyinami kapala.   Yanu, yanupala.

Kurlarra (?)-jinparlalkupala kankalarra nyinaja.  Ngulangurlulpa- pala jiti-jitija, yalingirli.  Yangka yurltunpangurlu, yangka  rurrpangurlu pinalpapala yanu yalikirra jurrkukurra.

Mirirrinyungukurralpapala yirdiyi-karrija.  Kulparilpapala yanu  Kurlurrngalinypakurra.  Napangardi, Jungarrayi wapajalpapala,  Nangalaju yampija walku, still marriti-manu Napangardi  Kurlurrngalinyparlajuku.  Jungarrayirlijilpa juwa-kujurnu  Nangalaju jungarniji.  Ngupalarla yija-pungu nyanungu  warlarljakujala nyanungukujala.  Ngulalparla jurnta-karrija  Jungarrayijala.  

Jungarrayiki Napangardi jurnta-karrijalparla jurdaljajala  nyanungu properly.  Yalirla kurdu yungu panujarlu Nangalawarnu  kala ngayi kamparrurla mayi yirrarnunyanu yalilki  Jungarrayikirra.  Marriti-manujana yaliji Nangalawarnuju.   Walirla waninja-nyinaja nyanungukulku Napangardiki his mother-ku.

Wapajalpapala Mirirrinyungukurra, kulparilpapala yanu  Kurlurrngalinypakurra.   Yalumpulparla wapaja. 

Jintalkulpa yirrarninja-yanu Napangardi yantarlilparla nyinaja.    Jungarrayilpa yinya yanu kurlarninyarra-warnu-kurra, yangka ngula  ka juu-karri (juurl-karri?) jangkayikirra.  Yalikirra now-lpa  yanu wirlinyi-wirlinyiji.   Kulparilparla yanu Napangardiki  manurnu pardijalpa.  Yangka yatijarralpapala nyinaja kujalkukula.   Jilimirlajulpa yajarnurnu-pardija.  Nyinajalpapala-aa.

Well, kalarla Jungarryiji jukuru-jarrija, ngu, ngu, "Nati yanta  jilimikirra.  Nyinami waji (waja?) karli nyampurlajuku."  Kuja  kalarla wangkaja Jungarryiji. "Yuwa cousin-nyanulkunya kanpa rdarri-mardarni warrarda.   Ngajukula jangarra ngarralparnangku (?) jurnta-nyinaja  jurdalajaju."

"Nyinawurru karli."  Ngulaju wangkajalparla, "Nyina waja karli  kuja nati-rnangku larrungku-manirra, let him go-manirra  jilimikirra yirna married-jarrija, marriti-jarrija  nyuntunyangurlajuku tarnngajuku."

"Kala kuja ngajunyangujarra kurdujarra."

"No, walkurnapalangu yirrarnu yalijarraju punkujarraju, only  nyuntujuku karnangku ngatinyanu-pirdinypalku mardarni."

Yangkaju kujapala yatijarra nyinanyayi Mirirrinyungurla, wangu  Kurlurrngalinyparla.  Jilimingirli now maninjarla kangu.   Ngupalawiyirla yija-pungu.  Nyampu ngula ngajarnu  pangkirrijarlurlu.   Well, Jungarrayijilparla jukuru-jarrija,  "Ngi, ngi, Napaljarrinya kanpa like-mani.  Ya, ngarrirra-jarri,  Napaljarri, ngi, ngi."

"Walkurna kuja ngulajarrakuju."

"Kala nganaku kanparla wilji-jarri?"  Napaljarrijilparla wangkaja  Jungarrayikiji, "Nyampuju kujangku nyuntukujala nyinanya  wurnmani.  Nyiyakunparla wiyarrpaku nyampu kuja waninja-jarrija  nyuntukujala kuja jurdalja nyampuju?"  Napaljarrijilparla  wangkaja father-nyanuku, old man-ki yaliki wurnmanikiji.

Well, Nangalarlujulpa ngarrurnu, "Nyampukula jangarra-ngarra-lpa- ngku kurrijipurajiji nyinaja jurdaljaji really-nyayirni nyuntukuju  kala ngajujunpa mayi yirntirr-yirrarnu?  Marriti-mani mayinpa  Napangardi?"

"Yuwayi."

"Well, ngajarrarluju kurdujarrarluju yirntirr-yirrarni  karlijarrangku jalangu.  Ngarrarlijarra marriti-jarrimi another  man-kurlangurla."

"Ngayipala kuja yantarra.  Ngaju(lurlu?) karna Napangardijiki  like-mani maisie (?).  Nyampu parntakurla yija-pungu ngupala  yinga karlarr-karlaja."

"Ngayipala nyinaya, marritipala nyinaya waja, Napangardi,  Jungarrayipala nyinaya kuja kala ngajuju karna yani jalangu."

Pardijarrapala yalijarraju Nangalajarraji Mirirrinyungukurra.   Yanupala.  Yapakarirlalkupala ngapujukarirlalku marriti-jarrija.

Nyanunguju Napangardikirlilkilpa nyinaja tarnngajuku.  Yangka  nyinanya kujakula yatijarra jukurrpajarraju nyanungujarraji.   Warri-warrijarrapala nyinanya cousin-rlangu Jungarrayi,  Napangardi.

Pinarnilpa-pala yanu.  Kurdu-kurdulpalurla, milkirni-kangupalarla  nyanungu Nangalajarrarlu, Japaljarri, Napaljarri, kurdu- kurdumipa.

"Kurdujarralujana nyampu mardakarra yirdija wingkijarrarlu  Jungarrayirli kapu Napangardirli jangarra.  Wingkijarranpala  waji-wajijarra marriti-jarrijawu and ngajarrarlijarrangku  nyanungukurlangu yampija."

Yanupala.  Kurlirrapala yangka nyinanjunu kankalarra rurrpangka  yalingirliji kurlarra.  Yanupala yinya Minyjimurukurra.    Nyinajalpapala, nyinajalpapala-aa.  Kurdupala jarri-kujurnu(rlu?)  wati (?) yalirlarlujuku yangka kakarrara jilimingirli.    Kakarrarapurdarla jarri-kujurnu kankarlarra yalikirla  yurltunyparlarlu yapangku ngari panujarlurlu one mob-rlu  jukurrparlu.   Ngulangka, turnu-jarrijalpalu kankarlarra  Kurlurrngalinypakurra.   Nyinajalpalu - uu.  Ngulawarnu  yunnganjirlilpa yajarninjarla kangu Napangardiji.

"Yanirli yatijarra."   Jungajuku kalarla pardija yaliji nyanungu  kurrijinyanu panupuruju yunnganji, kalarla jirrnganja-pardija  (note double dative on this one - pre-verb dominates verb) yaliji  Jungarrayiji.  Kalapala yangka nyinaja yalirlakula.    Wumaralkupala laku-laku yirrarnulpapala cousin-rlangurlu.    Yirrarnulpapala.   Yii, warru-kirdi-kirdi pinalpapala yanu  nyanungukurra ngurrakurra, pinalpapala yanu nyanungujarraju  yalijarra cousin-rlangu.   Kulpari-yanu kalapala  nyanungukurrayijala.

"Nyinamirli, pardimirra karli Kurlurrngalinypakurra wayi  Mirirrinyungukurra.  Ngurrangka karli jirramaku ngunanjini,"    kalarla wangkaja.   "Nyampuju kuja yatujumparrakirli pardimirra  Jirnalkuwana, yalumpu ngula nyurrulanyangu parnkajarni  Ngngalakurlangu Jangalakurlangu parnkajarni."

Kuruwarri ngulangkaju yatujumparrajuku kalapala yanu. Kalapalarla  yalikirla karruku rdanparnu Mirirrinyungukurra pinangulku.   Kalapala yanu-uu.  Mirirrinyungurla kalapala nyinaja, 2 week or 1  week kalapala nyinaja.  Nyanungukurrayijala kalapala pinarni  yanu yalikirra yangka yatijarra.  Ngula kapala jurdu-nyina,  kurrijirlangujala.  

Kala Napaljarrijarrajurlujana (-lu/-rlu???) yalikirla yampija.    Nangalajarraju kalapala nyinaja. Kala kurdu-kurdukurlurlu milya- pungu.  Kala ngulaju yilyaja, "Yantarra kuja ngaju karna nyina  nyampukurlujuku."

"Wingkijarra-jangarra ngayipala nyinaja waji-wajijarra  ngurlukarijarra."   Kuja now kalapalangu wangkaja, kalapala,  kalapalanyanu muku-ngarrurnu, you know, Jungarrayirli kapu  Napangardirli.

Ngulajangka jukurrpajirli (-jirli/-jili???) yilyaja  nganayingirlilki Kurlurrngalinypangurluju.  Karlarrapurda pardija  Wurrpardilki.  Pardija kulkurrujarrajuku.  Yanu-uu nganayikirra  Kartartakurra.  Nyanungujarrarlu now-pala yulparungu (yulparr- yungu?) kulkurrujarrajuku kuja.   Yangkajala watiya kuja karlipa  nyanyi Nurrpardi, yali now-pala jungarni manu, well, nganayikirra  yanu.  Kartartakurra yanupala.  Nyinajapala yalirlalkukula,  tarnngalkulpapala Kartartarlalku.

Yii, nyinaja, nyinaja, nyinaja, nyinaja kalapala, wapaja  yalijarra ngapujurlangu, kala kulpari yanu kalapala  nganayikirra Kurlurrngalinypakurra kulpariyijala.  Mirnikirlalpala  wapaja, wapajarra.  Pinalpapala yanu Mirirrinyungukurra, wayi  nganayikirra Kurlurrngalinypakurra.   Kalapala yanu everywhere  ngayi nyanungujarraju, Jungarrayi kapu Napangardi.  Yanu kalapala  yangka Mirirrinyungu, Mirirrinyungungurlu kalapala yatijarrapurdu  pardija yangka kalalujana yangka yajarninja-parnkaja, miyitiyi- manu you know yapa warlalja yangka family.  Kalalu kujarnilki  nyampulku yanu ngula Murrunjayi pardijarni.  Jintakurra  nganayikirra Mirirrinyungukurra kala turnu-jarrija yapaju  jukurrpaju.  Yalikirrarlunyalpa jarri-kujurnu Mirirrinyungurlalu,  jarri-kujurnulpa-aa Mirirrinynungurlalu - uu, kurdu-kurdu manjiji  nyanungurlalu jukurrparlalu Mirirrinyungurlalu, manu nganayi  Kurlurrngalinypapardu.

Kalapala ngayi everywhere wapaja nyanungujarraju.   Ngulajangka  ngapalku yali ngula ka kakarrara kuja nguna Jangkayingirli kuja  wurlpa-yungulu nyampujarrarlu now-pala wurrpaly-panturnu.    Panturnupala yurltunypanyayirni kaninjarra, well-piya ngurrju- manulu nyanungujarrarlu.  Napangardirli, Jungarrayirli kalapala  pangurnu.  Well him jukurrpa ka yali nguna ngapa.

Yalikirra now kala yapaju yanu, maturnu yangka yalumpungurlu  Kurlurrngalinypangurlu.  Kala nyinaja kirringka.  Kirringirli  Kurlurrngalinypangurlu kalalu ngayi manjiki-manjiki wapaja.   Kulparirni yanu yalumpukurra.  Kankarlarra yangka  Mirirrinyungurla kurlarra (ka) nguna nyanungu kalyu.  Well him  wurnturu nganayipiya Wurlalapiya.  Well not yalirlalpa yapa  yukayarla nyampurlajinta maninjarla, walku.  Yali now kalalu  wayakurlurlu manu, narnngukurlurlu jilardakardakanyayirni.  Kala  kaji kurdu wantinjarla yalirla, yalirlaju, jinta yaralyu-ngarnu  nyanungurla kalyungka.  Kaninjarra yukaja, waparlarra-jarrija  tarnngalkujuku jukurrpaju kurduju.

"Nyarrpa-jarrija, nyarrpa-jarrija?" kalalurla wangkaja, "Tarnnga,  tarnnga, yalumpuju yukajarra tarnngajuku.  Kalyukarra, kalyukarra  kaninjarra yukajarra, wantijarra!"

Yalijiki nyanunguju nyampujarraju (lu? pala?) nungu-jarrija  yalumpungurluju Mirirrinyungungurlu.   Ngulalpalu wapaja manjiki,  yukaja tarnngajuku.  Yulajarra kalalurla nyanungukuju, ngulaku  yapaparduku kalalurla yulaja.  Yulaja, yulaja.

"Pinarlipa yani. Jujukurrarlipa kangu nyiyakurra nyampukurra  jukurrpakurra kaninjarrakurra waja," kuja now kalalu wangkaja.   Jungajuku kalalujana pina yarnkaja jirrnganja nyanungukurra.    Kurlurrngalinypakurra kulpari-jarrija kalalu.

Yali now ngapaju kakarrara kalajana ngunaja Mirirrinyungurla  karlarra.  Jurrkukurra yangkakurra kalalu yanu jilimikirra.    Everywhere ngayi kalalu ngunaja.  Kurdu yalumpurlarlujuku jarri- kujurnu Mirirrinyungurlalu wayi nganayirlalu  Kurlurrngalinyparlalu.  Jarri-kujurnu manurrapala  kakarrarapurdarlu Mirirrinyungukurra.  Yalirlalkunyalpalujana  kirringkaju mardarnu, ngayilpa everywhere wapaja yalingirliji,  nyinajalpa jurrkungkalku nganayirla Mirirrinyungurla.   Kala  yirdiyi-karrijarni jirnalku wariwarnta.  Kala everywhere wapaja,  wapaja - aa, wapaja kalalu ngayi everywhere.  Jungarrayi waninja- jarrijarla Napangardiki kirrijinyanuku.

Tarnngajukurla lijija-jarrija yangka.  Ngulapala juku-nyinanyayi  kuja yatijarra.

"Kangkarni kuja." "Nangala ngulaju yampiya Ngngalawangu Napangardi," kalarla  wangkaja, kalalurla, "Napangardi, kuja yampiya, yampiya kuja!" "Ngajarraji karlijarra nyina nyampujuku.  Mardarni karna  nyampujuku." well, "Wingkijarrapala waji-wajijarra nyinaka!" kalalurla  wangkaja, "Not straight-pukanpa marriti-manu, wingki waji- wajipala nyinaya!" kalalurla wangkaja yaliki Jungarrayiki.

Jirnalkujangka, jirnalku nyampu parnkaja.  Ngulangka one-side  kalapala yanu Mirirrinyungukurra.  Ngarrurnu kalalujana.  Kalalu  ngarrurnu.  Kalapala yanu Mirirrinyungu (? kurra).  Kalapala  ngurrangka nyinanjunu, walya-jarrinjunu.  Kalapala kulparirni- jarrija ngulajangkaji Kurlurrngalinypakurra.  Kalalu  Jungarrayikirla mimayirli pakarnu Napangardingirli kapu  ngarrurnu.   Kalanyanu wuruly-wuruly-kangu yaliji Napangardiji  nyampurluju Jungarrayirli.  Kalarla jirrnganja ngunanja-parnkaja  kirrikarirla kapu kirrikarirla nyampurla nganayirla nyampu  kurlarra, yalirla now kala juul-mardarnu.

Nyinaja kalapala.  Ngaka kalapala yarnkaja.  Pina yanu  Mirirrinyungukurra wayi nganayikirra yali Kurlurrngalinypakurra. 

Tarnngalkupalangu juka-yirrarnu.  Yangka yatijarrapala nyinanyayi  kankarlarra Wumararla kankarlarni.  Yinyangurlupala jilimingurlu  shift-jarrija.  Yatijarralku nyinami kapala, tarnngalku kapala  nyina.   Yartiwajirlangu kalujana yangka manirra, manirra,  nyanungujarra yalijarra, Jungarrayi kapu Napangardi.  

Maninja-parnka kalujana tarnngangku Kurlurrngalinyparlaju.    Yalumpukulapala Kumunjayilki yirrarnu everywhere yirrarnu  jukurrparluju nyanungujarrarluju.  Kalapala yalikirra yamakurra  yarnkajarra karlumparra side-kirra.   

Ngulaju kalalupalangu kulpari-yilyaja.

"Yantarrapala kulpari yalikirra kakarrara yinpala nyina  jawirdiki!" kalalujana wangkaja kuja now.  "Not-nganpa jijanu  yantarni nyuntu Napangardi.  Keep away wajangku mardarnirra  Jungarrayirli.  Too much yilpangku nyuntu mangarlirli mardarnu.   Ngupalawiyijangarranpala piki ngajarnu warrajaju.  Napaljarriji  nyuntukungarntirli-palangu yirntirr-yirrarnu Nangalajarrajuju  yuntardijarraju.  Ngatinyanulkupalangu jurnta-marriti-manu,  nyuntulkukula, yinnganyarra ngamarlangujarralkunyarra mardarni,  yinnganyarra kuja Jungarayirliji."

"Ngayipala nyanungujana wurru-nyina." 

Wangkajalpalujana, "Nyumpala wurrupala nyinayi ngarrarnalunyarra  jurntajala-yani yapakarikirralku." 

Jungarrayilparla wangkaja, "Yantarni jilimiwangu,  ngajunyangurlanpa nyina.  Kajinpa yani jijanu ngulaju karnangku  kuja pantirni watiyakurlurlu."  

"Nyiyajangkanpaju jany-janypa-jarrija?  Napangardijalanpaju  marriti-manu.  Wingkijalalpanpaju warrarda winjirr-karrija  ngulanpaju ngupala yija-pungu.  Nangalaljalarnangku kulanganta  wurdujuku yungu.  Well, yinpaju nyuntulku Jungarrayiji waninja- jarrija.  Jampijinparla kulanganta riwangka.  Kukurlujarrangku  yungu Jampijanparlu, Napangardirli.  Well, kurdujarra kurlunpa  kuja ngajunyangujarrakurlu nyinayarla waja.  Jurnta-yani ngarra- mangu Jungarrayikirra wayi Jampijinpakurra."

"Yuwayi, yantarra.  Ngulaju karnangka pantirninjinirra kajinparla  yanirra Jampijinpaku.  Ngulaju kangkulu watiyakurlujuku pipin- maninjinirni."

"Napangardiji yampiya, Napangardiji yampiya!   Natiji pantika  waja watiyarlu, tarnngalparli nyinaja.  Ngarranpaji kurduku  kurduku mani!"


Kalalu/- kalalu-nganpa yurrparninjarla yungu ngurluju.  Pirdijirrilki kalalu yirrarnu.  Kalarnalu ngulajangka ngurlu-jangka pardijalku wirlinyilki kuyu-kurralku, wardapi-kirra, julurliya-pinki kalalu-nganpa pakarninjarla wardapi manu.Ngulangkujulku-nganpa wiri manu nganimpaju.  Wardapirliji kuyungkuju, kalalu-nganpa yungu kuyu wardapi pakarninjarla. 

        Malurnpa-kurralku, karlarlalku purranjaku kangu kalalu-nganpa ngayi jajinyanurluju.  Kalalu-nganpa malurnparla yirrarnu, jakati-yirrarnu.  "Nyampurla kulalu manyu-karriya kuyungkarni kurdukurdu."  Kalarnalu-jana pardarnu malurnparla, jajinyanukuju manu ngatinyanukuju.  

Ngulajangkaju nyangu, waraparnpija, "Jajipardu ka yanirni kuyu-kurlu.  Kuyu-kurlu ka yanirni."  Kuja-pala yanurnu, kala-pala purraja.  Kalalu-nganpa yungu yirnmilki pajirninjarla, kuyu, kujalu-nganpa wiri- manu kuyungku wardapirli, kunarlirrpirli nganimpaju marnangkarrarla-wiyi.  Kalarnalu ngarnu karlarningirli marnangkarrarla, ngayi wurnturu-wangu Yumurrpa kaninjarra.

Ngulajangka ngayikilki kalarlu-nganparla kangu, "Yani karlipa nganayi-kirralku."  Kalarlu-nganpa yajarnu ngatinyanurlu, jajinyanurlu manu nganayi yangka kalalu-nganpa pakarninjarla kangurnu ngurluju yungu.  Pirdijirri-wangu kalarnalu ngulaju ngarnu.  Kalalu-nganpa yurrparninjarla yungu.  Pirdijirri-wangu ngulaju walku, nganayi kanarlarrampi-rlanguju kala lukarrara yungu.  Kalalu-nganpa nganayi pirdijirrilki yirraninjaku nganimpakuju.  Wiri manulu-nganpa ngulajangkajuku kirdanyanurlu, jajinyanurlu manu ngatinyanurlu.



Nyampu karna wangka Yumurrpa-kurlulku. Kalarnalu kaninjarra yukaja, yiriwurrunyu-kurlu kalarnalu yukaja, kalarnalu kulkurru nyinajarra, wirriyampangurla-wiyi, ngamajanangurla kalarnalu nyinajarra.  

Ngulajangkaju,  yanurrpu kalarnalu kirrmintirli mardarninjinanu kulkurru, ngawara-karirla-wiyi.  Yirriyirrirli kalalu-nganparla mardarninja-yanurnu 6-pala-karirli kaninjarra-karirli.  Ngulajangkaju, kalarnalu nyanungulku nyangurra kaninjarra, ngamajanangurlalku kalarnalu kaninjarra yukajarni, nyangurra, "Yaa..Yalikila kirilparni jankanyalku kaninjarra ngukuju."  Kutulku kalarnalu yarrpurnu yiriwurrunyurluju.  Yanurrpu-kurlulku kalarnalu kirrminti-kirlilki yarnkaja kankarlarra-kurralku.

4-pala-karirli kalarnalu turla-manu. Kankarlarra yali kalalu karrinjayani 4-pala nyampurla kulkurru ngawara-karirla, nyinajarni, yiriwurrunyu-kurluju.  

Kalarnalu kulkurru nyinaja, kala karrija wantikirlayijala.  Wirijarlurla kalarnalu ngiyardurlaju kangu pulapi.  Witawitarlaju kala muku wantijarra kulkurrujuku.  Kalarnalu-jana wiringkaju kankarlarra yungurra pulapi ngiyardurlaju.  Ngiyardu-jangkaju kalarnalu-jana yungurra kankarlarralku, nganimparluju.  Kalalu-nganpa puntarnurnu 4 -pala-karirli kankarlarraju.  Wantikirla kalarnalu ngarnu.  Yunparnulku-jalanyanu ngulaju wuurnpa-kardalku.  Bore-ju nyanungurlajukulu panturnu ngurrjungka.  Kakarrumparra-warnujuku kalarnalu yukaja kurlirra-nyayirni wurnturu.  Jaljajuku ngulaju panturnu ngukuju bore-ju.  

Kakarrumparra-warnu kalarnalu wurnturu-nyayirni yukaja wiri-kirra ngamajanangu-kurraju kankarlarra-kurraju.  Kalarnalu nyinanjinanu wurnturu-nyayirni.  Puntarnurnu kalalu-nganpa.  Kakarrarni kala nyinaja nganayi, warnayarra ka nyina kakarrarniji  pakarlipatu-wana.  Pangkarla kala karrimirni kakarrara rurrpa pakarlipaturla-yijala.  Yunparnunyanu wuurnpakarda yapa-wangurlalku jangarra, wantiki-jangkajala.

                                NGULAJUKU

Kalalu/- kalalu-nganpa yurrparninjarla yungu ngurluju.  Pirdijirrilki kalalu yirrarnu.  Kalarnalu ngulajangka ngurlu-jangka pardijalku wirlinyilki kuyu-kurralku, wardapi-kirra, julurliya-pinki kalalu-nganpa pakarninjarla wardapi manu.Ngulangkujulku-nganpa wiri manu nganimpaju.  Wardapirliji kuyungkuju, kalalu-nganpa yungu kuyu wardapi pakarninjarla. 

        Malurnpa-kurralku, karlarlalku purranjaku kangu kalalu-nganpa ngayi jajinyanurluju.  Kalalu-nganpa malurnparla yirrarnu, jakati-yirrarnu.  "Nyampurla kulalu manyu-karriya kuyungkarni kurdukurdu."  Kalarnalu-jana pardarnu malurnparla, jajinyanukuju manu ngatinyanukuju.  

Ngulajangkaju nyangu, waraparnpija, "Jajipardu ka yanirni kuyu-kurlu.  Kuyu-kurlu ka yanirni."  Kuja-pala yanurnu, kala-pala purraja.  Kalalu-nganpa yungu yirnmilki pajirninjarla, kuyu, kujalu-nganpa wiri- manu kuyungku wardapirli, kunarlirrpirli nganimpaju marnangkarrarla-wiyi.  Kalarnalu ngarnu karlarningirli marnangkarrarla, ngayi wurnturu-wangu Yumurrpa kaninjarra.

Ngulajangka ngayikilki kalarlu-nganparla kangu, "Yani karlipa nganayi-kirralku."  Kalarlu-nganpa yajarnu ngatinyanurlu, jajinyanurlu manu nganayi yangka kalalu-nganpa pakarninjarla kangurnu ngurluju yungu.  Pirdijirri-wangu kalarnalu ngulaju ngarnu.  Kalalu-nganpa yurrparninjarla yungu.  Pirdijirri-wangu ngulaju walku, nganayi kanarlarrampi-rlanguju kala lukarrara yungu.  Kalalu-nganpa nganayi pirdijirrilki yirraninjaku nganimpakuju.  Wiri manulu-nganpa ngulajangkajuku kirdanyanurlu, jajinyanurlu manu ngatinyanurlu.



Nyampu karna wangka Yumurrpa-kurlulku. Kalarnalu kaninjarra yukaja, yiriwurrunyu-kurlu kalarnalu yukaja, kalarnalu kulkurru nyinajarra, wirriyampangurla-wiyi, ngamajanangurla kalarnalu nyinajarra.  

Ngulajangkaju,  yanurrpu kalarnalu kirrmintirli mardarninjinanu kulkurru, ngawara-karirla-wiyi.  Yirriyirrirli kalalu-nganparla mardarninja yanurnu 6-pala-karirli kaninjarra-karirli.  Ngulajangkaju, kalarnalu nyanungulku nyangurra kaninjarra, ngamajanangurlalku kalarnalu kaninjarra yukajarni, nyangurra, "Yaa..Yalikila kirilparni jankanyalku kaninjarra ngukuju."  Kutulku kalarnalu yarrpurnu yiriwurrunyurluju.  Yanurrpu-kurlulku kalarnalu kirrminti-kirlilki yarnkaja kankarlarra-kurralku.

4-pala-karirli kalarnalu turla-manu. Kankarlarra yali kalalu karrinjayani 4-pala nyampurla kulkurru ngawara-karirla, nyinajarni, yiriwurrunyu-kurluju.  

Kalarnalu kulkurru nyinaja, kala karrija wantikirlayijala.  Wirijarlurla kalarnalu ngiyardurlaju kangu pulapi.  Witawitarlaju kala muku wantijarra kulkurrujuku.  Kalarnalu-jana wiringkaju kankarlarra yungurra pulapi ngiyardurlaju.  Ngiyardu-jangkaju kalarnalu-jana yungurra kankarlarralku, nganimparluju.  Kalalu-nganpa puntarnurnu 4 -pala-karirli kankarlarraju.  Wantikirla kalarnalu ngarnu.  Yunparnulku-jalanyanu ngulaju wuurnpa-kardalku.  Bore-ju nyanungurlajukulu panturnu ngurrjungka.  Kakarrumparra-warnujuku kalarnalu yukaja kurlirra-nyayirni wurnturu.  Jaljajuku ngulaju panturnu ngukuju bore-ju.  

Kakarrumparra-warnu kalarnalu wurnturu-nyayirni yukaja wiri-kirra ngamajanangu-kurraju kankarlarra-kurraju.  Kalarnalu nyinanjinanu wurnturu-nyayirni.  Puntarnurnu kalalu-nganpa.  Kakarrarni kala nyinaja nganayi, warnayarra ka nyina kakarrarniji  pakarlipatu-wana.  Pangkarla kala karrimirni kakarrara rurrpa pakarlipaturla-yijala.  Yunparnunyanu wuurnpakarda yapa-wangurlalku jangarra, wantiki-jangkajala.

                                NGULAJUKU






Jilangka jukurrpa kujalpa nyinaja, ngajukupalangujalalpa nyinaja   jintawiyi.  Nangalarlu mardarnu kurduju Japaljarrijala   ngajukupalangu.   Mardarn -uu, nyinajaju-wapalpa ngatiji wayi,   Japaljarriji ngajukupalanguju.   Wapal-nyinajaju-uu   ngulangkajuku.  Palka-jarrijarnarla ngulangkakujuku walyangka   right Jilangkajuku.  Ngulangkajukurna palka-jarrija witaju   mardarnu-uu, wiri-manuju ngulangkajuku.   Witaju ngatingkiji   Nakamarrarluju mardarnu ngulangkajuku wiri-manuju.    Witajangkajurna wirirrarna-jarrinja-yanu. 


Yarturlu-Yarturlukurraju wirilkiji warru-kangu.   Yarturlu-  Yarturluwanaju ngamirnilparna warru-nyangu ngajukupalangu nyurnu,   Yarturlu-Yarturluwana wangu (?), Kiriwarranguwanaju.    Kirriwarranguwanalparna nyangu.  Yarturlu-Yarturlurlalpa nyinaja   ngajukupalangu ngamirniji.   Ngulangkarna nyangu wiringkilki   wapanjamardarlulku.  Warrujupala kangu ngatingki manu   jajipardurlu, Japaljarrirli manu Nakamarrarlu.   Ngulangkarna   nyinaja-aa, wiri-jarrijarna.  Wiri-manuju, kulpariji-kangu   kakarrara, kakarraraju kangu Jarrardajarrayikirra ngajunyangu   walyakurrayijala.  Jirrama kapala Jila manu Jarrardajarrayi ka(?)   nguna ngajunyanguju.   Karlarra, kakarrara, Napanangkakurlangu,   manu Nungarrayikirlangu, Napaljarrikirlangu manu   Napangardikirlangu, Japangardikirlangu, Japaljarrikirlangu,   Japanangkakurlangu.   



Ngula karna wangkami nyampuju jalanguju ngurrjunyayirni.     Pirrjirdi karna wangkami jalanguju.   Yirri-pura karnaju wirilki. 


Wiri-jarrijarna ngulangka-aa.  Ngulangurlujurna wapaja.    Jarrardajarrayiwanajupala warru-kangu, Jilakurrajupala kulpari-  kangu Japaljarrirli manu Nakamarrarlu, ngajukupalangujarrarlu.    Nyampuju yijardunyayirni karna jukurrpajangkanyayirni   Jarrardajarrayi manu karnapalangu Jila ngarrirni.    

 Ngulangkajuku malaju, ngulangkayijala yamirda-manu   ngulangkarlujuku malangkuju ngajunyangurluju   jajipardukurlangurluju Rdipirrirliji.  Nyurtinparlajulpalu   katurnu jukurrpaju.  Ngulawardingkirli purrajalpanyanu   ngarntapiriji ngaringkilki Yimardarlalku.  Rdakukari rdakukari ka   yangka karri Jilangkaju ngajunyangurlaju walyangkaju   jajipardukurlangurlaju Japaljarrikurlangurlaju, yungkiyi-  yirrarninjakurlanguju ngajukupalangukurlanguju.   Ngulalpa   nyinaja.  Ngulajangkajukulpa panturnu-panturnulpa.    Purrajalpapala.  Ngulangkarlujukujupala wiri-manu.  

Wiri-jarrijarna ngulawardingki.   Ngulajangkajurna yanu-uu,   warru-kangulpajupala Mt Doreen-wana, Mt Doreen-wanalpajupala   mardarnu.  Wiri-jarrijarna, parntanypa-jarrijarna,   kurdukupalangulkurna jarrija.   Kurduklurna manu Yayikurayilki   (Hargraves) Jilawanguyijala Mt Doreen-rlajuku.  Mt Doreen-  jangkaju kanguju pina, pinaju kangu Jilakurrayijala.    Jilangkalparna nyinaja yilpajupala kangujarala      ngapujurlangurlu ngajukupalangurlu ngatingki Nakamarrarlu, manu   Japaljarrirlilpajupala kanja-yanu kurdukupalangulku.     Walyalparnapalangu ngulangkarlu marlaja-nyangu.  Ngajukupalangu   jaja nyurrujuku walku-jarrija, nyurruwiyikirli walku-jarrija   jajaju manangkarra Tarupayijala yirdiji Napanangkaju Tarupayiki,   Napangkaju walku-jarrija nguajukupalanguju kaminajala   wurlkumanuwangu kaminajala walku-jarrija wiyarrpa   ngajukupalanguju.  

Ngulajangkajukulpa jukurrpaju nyinaja Jarrardajarrayiwardingki   walyakuju manu Jilakuju.  Jilawardingkijiki jinta-wardingki.     Jilangkajuku kulpari-jarrija jukurrpaju, ngulakurrajuku kulpari-  jarrija, nyinajalpa ngulangkajuku.  Jukurrpa nyampu karna wangka,   nuu yapa karna yirri-purami, jukurrpajukulpa Japaljarri,   Nakamarra, Nungarrayilpapala wapaja.   Ngulangkajukurna palka-  jarrija Jilangkajuku, yalumpurlajukurna born-jarrija, palka-jarrijarnapalangu Japaljarriki manu Nakamarraku manu   Napanangkaku.   Matawarijulpa palka nyinaja nganayirlaju   kurdungurluju Jilangkaju yilparlajinta ngajunyangukuju ngatikiji   manu jajipardukuju.  Matawariwanajulpa palka nyinaja, Jilakujulpa   palka nyinaja kurdungurluju Rdipirrikiji kuja ka karri malaju.    Kurdu-kurdu ngulangkajukulpa jukurrpajulpa nyurtinpajulpa katurnu   jukurrparluju.  Numu warrajarlupukalpa katurnu, nyurtinpalpa   katurnu yijardu jukurrpa.  Kurdu palka-jarrija ngulangkajuku.    Yirna ngajuju, manujupala ngajuju.   Jukurrpanyayirni   yijardunyayirni nyampuju karna wangkami, nuu karna warlka-wangka,   yijardu karna nyampuju yimi-ngarrirni jukurrpanyayirni.     Ngulajukurna wangka.  




Kalarnalu yanu, nyiya kalarnalu kuyuju pakarnu, warrarna,   lungkardapiya.   Ngula kalarnalu pakarnu pirdingka panujarlurla.     Warru-pakarnu, (3), kalarnalu-uu (4) yirdijangarra jirriyipalawa   ngu puupala, panujarlu ngayi wita-wita mapirri jala-jala.     Kalarnalu warru-pakarnu. 

Yamakurra kalarnalu yanu.  Kalarnalu nyinaja wurnturu parljuwana.     Ngapaju kala wantija.  Ngulangka kalarnalu yanu, yangka,   yakirilki kalarnalu warru manu kartakukurra, kalarnalu warru-  manu, yamakurra kalarnalu kulpajarnu yangka warlarlpawatiki.   

Kalarlijarra yanu Yarrilpijarra jangarra ngajarraju   Napaljarrijarraju jirrama, Mirnpirriyapatukula, Jurlardapatu.     Yanu kalarnalu yamangka, kalarnalu nyinaja manu Kajingarra   Napangardi.   Kalarnalu kurlpu-kurlpu-yanu yapakujaku   panukujakuju.  Kalarnalurla warru-pakarnu ngungkarlikilki   pangkanaku.   Ngula kalarnalu kulpajarni.  Yurnturnu kalarnalu   kartakukurra, kalarnalu jawirri-winjurnu.  Warru-pakarnu   kalarnalurla.   

Pina yanu kalarnalu, nyinaja kalarnalu.   Yii, ngapawana yangka   yarluwarnuwana kalarnalu wapaja.   Wapaja kalarnalu-uu, pinarni   kulpaja kalarnalu, yamangka kalarnalu nyinaja.   Ngaka kalarnalu   wuraji-wuraji ngurrakurra.   Ngulajangkaju Jarritiyijala   warrkarnijala kalarnalu warrki-jarrija - uu.   Kalarnalu warru   yanu, yanurnu ngurrakurralku wuraji-wurajilki.   Ngula kalarnalu   nyinaja.   Wali kalarnalu warrkikirralku palju-parnkaja.   Ngaka   kalanganpa nganimpakuju rangkarr-ngarnu jinta-jinta-jarrija.     Kalarnalu, nyiya, kalarnalu yangka warrkirni(li).   Tampa   kalarnalu purraja janikirilypa.   Ngula kalarnalujana kamparru   yurnmi-yurnmi-manu.   Ngarnu kalarnalu. 

Ngulajangka kalarnalu nyiyalku yanu, nyiyawiyi kalarnalu olden   times-ji use-manu hard broom and broom-nyayirni.   Waji-manu   kalarnalu, toilet nyuwani-manu.   Ngulajangkaju warrkirniliji   sheet kujurnu, kalarnalu pija, kalarnalujana wurduju-manu.     Mijijiki ngulangkajuku kalarnalu warrki-jarrija.   Yii.     Ngulajangkaju kalarnalu wuraji-wurajilki kulpaja, nganimpa   yangkapatujuku Napaljarri jirriyipala, jinta Napangardi,   ngulapatuju Kardarrngunyu. Kulpaja kalarnalu ngurrakurra.  Ngunaja kalarnalu, yii.  

Nyangurlangalpa Jarritiyi-jarrija kuja yungurlipa kuja yani   nganayikilki wanakijiki.  Ngula kalarnalu yanu ngayakikirra,   ngayaki jangarra yapakurlanguju kalarnarlu ngarrurnu,   "Ngayakikirrarlipa yani.   Yawuu!  Yakajirrikirra yungurlipa   pajirniyi!"   Kalarnalu warru yanu, kalarnalu kulpanjarni-yanu   ngaka yangka.   Kulpajarni kalarnalu wuraji-wurajilki.   Yii,   ngurrakurralku kalarnalu.   

Ngulajangka kalarnalu yarnkaja.   "Yanirlipa wirlinyilki kuja.    Kuyurlipanyanu warru pakarni kuja warrarna manu kuwana."     Kalarnalu warru pakarnu, pakarnu kalarnalu.  Ngulajangkaju   kalarnalu yangka wurnturu yanu, ngayi yangka jirrkapayi.     "Ngayilkijala karlipa nyina matalku nyampurlaju."   Kalarnalu   yanurnu. 

Jarritiyilki yangka kalarnalu nyinaja maniyikiji wardinyilki,   "Jalangurlu now kapurlipa mani kuyu, " manu kalarnalu manu.     Ngulaju kalanganpa yungu five hundred ngulajuku.   Ngajulkukirli   jangarra kalarnajana yungu maniyi yangka tala yangka kirlaki-manu   ngajukurlu ngurrjunyayirnirli.  Ngayi yangka wurdujurluwiyi.     Ngulajangka mangarri kalarnajana yungu kartakukari kartakukari   jampitakari jampitakari, juka, purlawu, ngarlany (pa) yangka   mangarri ngula.

Ngulajangka kalarnalu wurnalku yanu.  "Yanirlipa kuja   yarlatayilki kuja Walyangkarn(l)akurra."    Walyangkarnarla   kurlirra kalarnalu nyinaja ngulawana.   Ngulangka kalarnalu   yirrarnu, ngulangka kalarnalu nyinaja-aaa.   Ngulangurlu   kalarnalu palju-parnkaja wirlinyi.  Kuyu kalarnalu ngarnurra   manjikirli.   Yii, yii, pakarnu warru kalarnalu. 

Ngulajangkaju kalarnalu kulpajarni marnukurra warlarlajakurra.     *Kalarnalu ngayi yangka yujukuwana nyinaja manu yayirni.     Kalarnalunyanu parnta-yirrarnu mikinparrawangurla.  Ngulangka   kalarnalu nyinaja.  Nyinaja kalarnalu - uu.   Yii, Ngulajangkaju   kalarnalu, wurnturu kalarnalu yanu, kuyuju kalarnalu warru-  pakarnu; kuwana, warrarna, lungkardapiyajala.  Warrarnaju kulakankulurla pina-nyina nyurrula warrarnaku.   Pirdingka ka nguna   kanunjumparra.   Wali kaji *(you sing. as "one") kanpa yitaki-  mani lungkardapiya manu yangka lungkardapiya wirliyaju   parnkanjakurraju.   Ngula kalarnalu ngarnu yangka.   Ngurrju waja   kalarnalu ngarnu, anything kuyu nyiyakantikanti, nyalyurti,   warrarna, kuwana, pakuru, janganpa kalarnalu pakarnu yangka   ngula.  Jayakurra ngula kalarnalu ngarnu.   Yii kalarnalu   kulpajalku now ngaka yalatayijangka warrkilki kalarnalu start-  jarrija.   Kalarnalu yanurnu.  Yanurnalupalangu Parri Japmaniki,   Gordon Japmaniki, Mrs Japmaniki kalarnalu yanurnu.   

Mijijiji jirrama kalarnalujana mardarnu Gordon-jarrajuku Parri   Japman-angu rdujujarraju.   Ngulaku kalarnaluplanagu yanurnu and   kurdujarraju witajarraju kalarnalupalangu, Malon, Michael and   Robert kalarnalujana kangu jirriyipala jirrama jinta.   

Ngatinyanu-jinta jirriyipala, little Michael, Michaeljala witaju   and Robert and Malon, that's all.

Kalarnalu kulpaja.  Wita-wita kalarnalujana kangu yinya Yarturlu-  Yarturlukurra.   Yujukurla kalarnalu nyinajayi.     Kalarnalupalangu mardarnu; mardarninjarla ngaka yangka wurajirli   kangurni.   Yujuku kalarnalujana jirrnganja nganturnu.     Ngulangka kalalu nyinaja kurdu-kurduju.   Kalarnalujana jawirri   nganturnu ngulangkajuku.   Ngulaju kalarnalu warru-yanu-uu.     Kalarnalupalangu mardarnu.   Ngaka kalarnalupalangu kangurnu   wurajirli yangka kurdujarra nyanungujarra kardiyajarraju.     Kalalujana mardarnu manyungkarlu yujuku ngantirninjarla.   

Winkinupalku (?)jala kalu nyina.  Puta karlipajana pina-mani   yangka yujukurlangurlaku ngantirninjaku.   Wita-witarlu kalalu   nganturnu yujuku ngurrjunyayirni.   Kuurluwangukaturlaju kala   nyampurlaju karlipajana punkujala puta wangkanjarla kurnta-jarri   yangkaju yujukurlanguku ngantirninjaku.   Kula kalu pina nyina   ngurrpapardu.  Ngatinyanurla, jajinyanurla kalu live-jarri.     Nuwulpalu yangka manyuwana nyinakarla.  Puta karlipajana pina-  mani.  Walkujuku.   Ngulajuku mayi?




Nyampuju jaru Mt Doreen-kirli.   Nyurruwiyi  ngulalparnalu nyinaja.   Kalalunganpa mardarnu  kurdu-kurdu nganimpa Mt Doreen-rla.   Ngularnalu wiri-jarrija   yalumpurlajuku.   Panujarlu ngulalpalu nyinaja jarlupatu, ngulalu   muku wantija nyampurrarni manu some fellows kalu wankarujuku   nyinaja.   Ngulalunganpa wiri-wiri-manu yalumpurla  Mt Doreen-rla.  Ngularnalu wiri-jarrija.  Warrki-jarrijalkulparnalu yalumpurla Mt Doreen-rla.   Ngulajangka   jakumanulkulparnalu warrki-jarrija, brand-manulparnalujana puluku   manu nantuwulparnalujana ride-manu yalumpurlaju Mt Doreen-rla.    

Ngulalunganpa ngarrka-kujurnu yalumpurlajuku Mt Doreen-rla.     Panujarlu yapa nganimpa ngularnalu muku-yanu. 

Ngulajangka warrki-jarrijalkulparnalu carpenter, yuwarlilparnalu   nganturnu nyurruwiyi Yurntumurla.  Yalumpu ngula ka yuwarli   parntarrinja-yani.  Ngulajurna ngajulurlu muku-yirrarnu yalumpuju   yuwarli.   School-rlangu ngula ka karri.   Ngulajurna yirrarnu   ngajulurlu manu japu ngula ka karri ngulajurna nganturnu ngaju   (?) ngula.   And Alice Springs-rla ngula ka karri Catholic Church   wirijarlunyayirni, ngulajurna ngaju (?) yirrarnu nyurruwiyi young fellow-rlu.

Ngulalparna warrki-jarrija teenager ngaju.  Manu Amungana-rna   yirrarnu.  Ngulajurnalu shift-manu Amunguna new one-lki.     Ngularnalu yirrarnu Yurntumuwardingkipaturlujuku nganimparlu   young fellow, young fellow-rlu.   

Ngulajangka Darwin-kurralkurna yanu warrkikirraju.   Seven and a half years-rna warrki-jarrija Darwin-rla nyurruwiyi.  I been working Larrakeyah army nyurruwiyi.  Ngulajangkarna yanu Snake Bay, ngulalparna warrki-jarrija Garden Point-rla.   Planti- manulparnalu forestry nyurruwiyi 1962 yupapatu.   Ngularna pina-yanu Alice Springs-kirra, ngulalparnalu warrki-jarrija Queensland   side-lki.   Lake Nash, Amaroo-rlalparna warrki-jarrija.  

Yuwarlilparnalu yirrarnu Yalyawarra Country.  Warrulparnalu   warrki-jarrija Warlakupinkiwana.   Ngulajangka Tennant Creek-  rlalkulparnalu warrki-jarrija nyurruwiyi.  

Ngulajangkaju yanulkurna.   I been work V.R.D., Victoria River.    Ngulangkalparna warrki-jarrija two and a half years.  I been work   langa Delamere Station and Pigeon Hole-rla.  Ngulajangka   yanulkurna Timber Creek-kirralku.   Ngulajangka Hobourne-  rlalkulparna warrki-jarrija.  One year-rna warrki-jarrija   Hobourne-rlaju.   Ngulajangka yanurna.  Kununurra-rlalku I been   working cotton field.  Manulaparnalu cotton field nyurruwiyi.    Warrki-jarrijalparnalu, plant-manulparnalu cotton.  



Ngulajangka Haven Hollow Station-rlalparnalu warrki-jarrija one   year.  Stockman yilparnalu warrki-jarrija.   We been brand him   about cattle and we been take him to meat-works to Wyndham.    Ngulaku ngulalparnalu kuyu kangu nyurruwiyi.    Ngulajangka kankarlumparrarnalu yanu nyampuwanaju Lajamanuwanaju   right up to Yuendumu.  Ngulalparnalu pina nyinaja Yurntumurlalku   warlarljarla.   Warrki-jarrijalparnalu Yurntumurlalku.     Ngulajangkaju yalijangkajurna yanu nyurruwiyi.  Papunyarlalku now   yilparna warrki-jarrija.  Timber yilparna yirrarnu.  Ngulajulpa   karrija Papanyaju new one.  Ngulangkalparnalu yirrarnu.   Bore-  wiyilpa karrija Papanyaju nyurruwiyi.  Ngulangkalpalu panujarlu   yapa nyinaja.  Ngulalparnalujana nyangu.

Ngulajangkaju kurlirralkurna yanu Kumunjayi Springs-kirra.    Ngulajangkaju aeroplane-rlalkurna yanu kankarlumparra.  Ngulaju   Melbourne-kirrarna yanu.   Ngulalparna warrki-jarrija Victoria   River-ngka picking fruit.  Leeton yilparna warrki-jarrija, New   South Wales, Victoria, one year-rna warrki-jarrija.  

Ngulajangkarna pina yanu Yurntumukurralku.   Ngulajangkajurna   yanurnu nyampukurralku Lajamanukurralku.  Warrki-jarrijalkulparna   nyampurla Lajamanurla.  

Ngulajangkaju warrulkulparnanalu wapaja karlarralku.  Now-rnalu   yanu Halls Creek-kirra.   Ngularnajana visit-manu ngajunyangu   family Halls Creek-rlaju.   Ngulajangkaju pinarna yanu Blue   Valley-kirra.  Nyangulparnajana yapa panujarlunyayirni.    Ngulajangka Nicholson-rlarnajana nyangu.  Panujarlalpalu nyinaja   yapaju manu Gordon Downs-rla ngajunyangu family ngulalpalu   nyinaja manu nyinamijuku kalu jalanguju.  Ngularnajana nyangu.     Some fellow kalu Balgo-ngka nyina panujarlunyayirni, ngajunyangu   family again.  

Ngulakurlu karna yirri-pura.   Ngulalpalunganpa warru-kangu.    Warrki-jarrijalparnalu Government-rla.  Ngulalpalu old people   nyinaja.   Government.  Ngulakulparnalurla warrki-jarrija.    Ngulalpanganpa (?) kardiyarlu kanja-yanu nganayirli Bernie   Tambling-rli ngulalpa Contractor nyinaja nyurruwiyi.     Ngulalkulparnalu warrki-jarrija, fence yilparnalu warru-yirrarnu   everywhere Yurntumupinkiwana.   Every place yilparnalu yirrarnu.    

Ngulajangka mining-rlalparnalu warrki-jarrija Mt Doreen-rla.    Copper yilparnalu pangurnu nyurruwiyi.   Ngulaju kardiyarla.  Don   King kardiya yalijilpa nyinaja nyurruwiyi. Yupapatulpa nyinaja   nganimpakurlu kurdu-kurdukurlu, kalanganpa warru-kangu Karrangi-  Karrangirla waanirla (?) rarralykajirla.   Nyurruwarnupatu   rarralykaji yaliji.  Start-manu kalalu.  Kala purlaju   warlakupiya, nyurrwarnupatu car.

Ngula karna yirri-pura nyampuju jaru.   Junga-nyayirni kalarnalu   warru-wapaja.  Wita-witakurlu nganimpakurlu kala wapaja yaliji   kardiya everywhere Granites-kirrapinangu, Yarturlu-Yarturlukurra   kalanganpa warru-kangu.   Yaparranji nganimpa.  Jilapinkiwana   kalarnalu pangurnu windmill ngula ka karrimi.  Ngulajulparnalu   nganimparlu yirrarnu nyurruwiyi walypali panuwangurlawiyi.     Ngulalpanganpa warrki-jarrija Chuck Clark kardiya nyurruwiyi.    Ngulanganpa grow-up manu nganimpa station-rla.  Yalumpurnalu muku   wiri-wiri-jarrija manu Yurntumurlarnalu wiri-jarrija muku.    Yalumpurlajukulunganpa wati-manu.  Ngularnalu muku yanulku yapaju   everywhere.  Ngula karnalu palju-nyina.  Ngulakurna yirri-puraja   nyampuju jaru.




Kurlurrngalinypakurlu

Kurlurrngalinypa, wapaljalparnalu, yilpalu jukurrpa, wali  Jampijinparlulpa, warru-puraja Jungarrayirli Kurlurrngalinyparla  Napangardi.  Ngupalajalarla yija-pungu, ngupalarla yija-pungu.   Jungarnijilpa ngapujuju paya-pungu Ngapangardikingarntirli, paya- pungulpa Kurlurrngalinyparlaji. 

Ngulajangkaju warrulpa puraja Jungarrayirli Napangardi still  marry-manu.  Marriti-manu Napangardiji Jungarrayirli.  Well,  kurlirralku now kapala nyina, wangu yatijarra.   Kuja Napangardi,  Jungarrayi kapala nyina, juka-nyina.  Jilimingirliji  yajarninjarla kangu and Nangalaju jungarniji yampijalku walku and  cousin-nyanylku rdarri-mardarninjarla kangu.  Nyinami kapala.   Yanu, yanupala.

Kurlarra (?)-jinparlalkupala kankalarra nyinaja.  Ngulangurlulpa- pala jiti-jitija, yalingirli.  Yangka yurltunpangurlu, yangka  rurrpangurlu pinalpapala yanu yalikirra jurrkukurra.

Mirirrinyungukurralpapala yirdiyi-karrija.  Kulparilpapala yanu  Kurlurrngalinypakurra.  Napangardi, Jungarrayi wapajalpapala,  Nangalaju yampija walku, still marriti-manu Napangardi  Kurlurrngalinyparlajuku.  Jungarrayirlijilpa juwa-kujurnu  Nangalaju jungarniji.  Ngupalarla yija-pungu nyanungu  warlarljakujala nyanungukujala.  Ngulalparla jurnta-karrija  Jungarrayijala.  

Jungarrayiki Napangardi jurnta-karrijalparla jurdaljajala  nyanungu properly.  Yalirla kurdu yungu panujarlu Nangalawarnu  kala ngayi kamparrurla mayi yirrarnunyanu yalilki  Jungarrayikirra.  Marriti-manujana yaliji Nangalawarnuju.   Walirla waninja-nyinaja nyanungukulku Napangardiki his mother-ku.

Wapajalpapala Mirirrinyungukurra, kulparilpapala yanu  Kurlurrngalinypakurra.   Yalumpulparla wapaja. 

Jintalkulpa yirrarninja-yanu Napangardi yantarlilparla nyinaja.    Jungarrayilpa yinya yanu kurlarninyarra-warnu-kurra, yangka ngula  ka juu-karri (juurl-karri?) jangkayikirra.  Yalikirra now-lpa  yanu wirlinyi-wirlinyiji.   Kulparilparla yanu Napangardiki  manurnu pardijalpa.  Yangka yatijarralpapala nyinaja kujalkukula.   Jilimirlajulpa yajarnurnu-pardija.  Nyinajalpapala-aa.

Well, kalarla Jungarryiji jukuru-jarrija, ngu, ngu, "Nati yanta  jilimikirra.  Nyinami waji (waja?) karli nyampurlajuku."  Kuja  kalarla wangkaja Jungarryiji. "Yuwa cousin-nyanulkunya kanpa rdarri-mardarni warrarda.   Ngajukula jangarra ngarralparnangku (?) jurnta-nyinaja  jurdalajaju."

"Nyinawurru karli."  Ngulaju wangkajalparla, "Nyina waja karli  kuja nati-rnangku larrungku-manirra, let him go-manirra  jilimikirra yirna married-jarrija, marriti-jarrija  nyuntunyangurlajuku tarnngajuku."

"Kala kuja ngajunyangujarra kurdujarra."

"No, walkurnapalangu yirrarnu yalijarraju punkujarraju, only  nyuntujuku karnangku ngatinyanu-pirdinypalku mardarni."

Yangkaju kujapala yatijarra nyinanyayi Mirirrinyungurla, wangu  Kurlurrngalinyparla.  Jilimingirli now maninjarla kangu.   Ngupalawiyirla yija-pungu.  Nyampu ngula ngajarnu  pangkirrijarlurlu.   Well, Jungarrayijilparla jukuru-jarrija,  "Ngi, ngi, Napaljarrinya kanpa like-mani.  Ya, ngarrirra-jarri,  Napaljarri, ngi, ngi."

"Walkurna kuja ngulajarrakuju."

"Kala nganaku kanparla wilji-jarri?"  Napaljarrijilparla wangkaja  Jungarrayikiji, "Nyampuju kujangku nyuntukujala nyinanya  wurnmani.  Nyiyakunparla wiyarrpaku nyampu kuja waninja-jarrija  nyuntukujala kuja jurdalja nyampuju?"  Napaljarrijilparla  wangkaja father-nyanuku, old man-ki yaliki wurnmanikiji.

Well, Nangalarlujulpa ngarrurnu, "Nyampukula jangarra-ngarra-lpa- ngku kurrijipurajiji nyinaja jurdaljaji really-nyayirni nyuntukuju  kala ngajujunpa mayi yirntirr-yirrarnu?  Marriti-mani mayinpa  Napangardi?"

"Yuwayi."

"Well, ngajarrarluju kurdujarrarluju yirntirr-yirrarni  karlijarrangku jalangu.  Ngarrarlijarra marriti-jarrimi another  man-kurlangurla."

"Ngayipala kuja yantarra.  Ngaju(lurlu?) karna Napangardijiki  like-mani maisie (?).  Nyampu parntakurla yija-pungu ngupala  yinga karlarr-karlaja."

"Ngayipala nyinaya, marritipala nyinaya waja, Napangardi,  Jungarrayipala nyinaya kuja kala ngajuju karna yani jalangu."

Pardijarrapala yalijarraju Nangalajarraji Mirirrinyungukurra.   Yanupala.  Yapakarirlalkupala ngapujukarirlalku marriti-jarrija.

Nyanunguju Napangardikirlilkilpa nyinaja tarnngajuku.  Yangka  nyinanya kujakula yatijarra jukurrpajarraju nyanungujarraji.   Warri-warrijarrapala nyinanya cousin-rlangu Jungarrayi,  Napangardi.

Pinarnilpa-pala yanu.  Kurdu-kurdulpalurla, milkirni-kangupalarla  nyanungu Nangalajarrarlu, Japaljarri, Napaljarri, kurdu- kurdumipa.

"Kurdujarralujana nyampu mardakarra yirdija wingkijarrarlu  Jungarrayirli kapu Napangardirli jangarra.  Wingkijarranpala  waji-wajijarra marriti-jarrijawu and ngajarrarlijarrangku  nyanungukurlangu yampija."

Yanupala.  Kurlirrapala yangka nyinanjunu kankalarra rurrpangka  yalingirliji kurlarra.  Yanupala yinya Minyjimurukurra.    Nyinajalpapala, nyinajalpapala-aa.  Kurdupala jarri-kujurnu(rlu?)  wati (?) yalirlarlujuku yangka kakarrara jilimingirli.    Kakarrarapurdarla jarri-kujurnu kankarlarra yalikirla  yurltunyparlarlu yapangku ngari panujarlurlu one mob-rlu  jukurrparlu.   Ngulangka, turnu-jarrijalpalu kankarlarra  Kurlurrngalinypakurra.   Nyinajalpalu - uu.  Ngulawarnu  yunnganjirlilpa yajarninjarla kangu Napangardiji.

"Yanirli yatijarra."   Jungajuku kalarla pardija yaliji nyanungu  kurrijinyanu panupuruju yunnganji, kalarla jirrnganja-pardija  (note double dative on this one - pre-verb dominates verb) yaliji  Jungarrayiji.  Kalapala yangka nyinaja yalirlakula.    Wumaralkupala laku-laku yirrarnulpapala cousin-rlangurlu.    Yirrarnulpapala.   Yii, warru-kirdi-kirdi pinalpapala yanu  nyanungukurra ngurrakurra, pinalpapala yanu nyanungujarraju  yalijarra cousin-rlangu.   Kulpari-yanu kalapala  nyanungukurrayijala.

"Nyinamirli, pardimirra karli Kurlurrngalinypakurra wayi  Mirirrinyungukurra.  Ngurrangka karli jirramaku ngunanjini,"    kalarla wangkaja.   "Nyampuju kuja yatujumparrakirli pardimirra  Jirnalkuwana, yalumpu ngula nyurrulanyangu parnkajarni  Ngngalakurlangu Jangalakurlangu parnkajarni."

Kuruwarri ngulangkaju yatujumparrajuku kalapala yanu. Kalapalarla  yalikirla karruku rdanparnu Mirirrinyungukurra pinangulku.   Kalapala yanu-uu.  Mirirrinyungurla kalapala nyinaja, 2 week or 1  week kalapala nyinaja.  Nyanungukurrayijala kalapala pinarni  yanu yalikirra yangka yatijarra.  Ngula kapala jurdu-nyina,  kurrijirlangujala.  

Kala Napaljarrijarrajurlujana (-lu/-rlu???) yalikirla yampija.    Nangalajarraju kalapala nyinaja. Kala kurdu-kurdukurlurlu milya- pungu.  Kala ngulaju yilyaja, "Yantarra kuja ngaju karna nyina  nyampukurlujuku."

"Wingkijarra-jangarra ngayipala nyinaja waji-wajijarra  ngurlukarijarra."   Kuja now kalapalangu wangkaja, kalapala,  kalapalanyanu muku-ngarrurnu, you know, Jungarrayirli kapu  Napangardirli.

Ngulajangka jukurrpajirli (-jirli/-jili???) yilyaja  nganayingirlilki Kurlurrngalinypangurluju.  Karlarrapurda pardija  Wurrpardilki.  Pardija kulkurrujarrajuku.  Yanu-uu nganayikirra  Kartartakurra.  Nyanungujarrarlu now-pala yulparungu (yulparr- yungu?) kulkurrujarrajuku kuja.   Yangkajala watiya kuja karlipa  nyanyi Nurrpardi, yali now-pala jungarni manu, well, nganayikirra  yanu.  Kartartakurra yanupala.  Nyinajapala yalirlalkukula,  tarnngalkulpapala Kartartarlalku.

Yii, nyinaja, nyinaja, nyinaja, nyinaja kalapala, wapaja  yalijarra ngapujurlangu, kala kulpari yanu kalapala  nganayikirra Kurlurrngalinypakurra kulpariyijala.  Mirnikirlalpala  wapaja, wapajarra.  Pinalpapala yanu Mirirrinyungukurra, wayi  nganayikirra Kurlurrngalinypakurra.   Kalapala yanu everywhere  ngayi nyanungujarraju, Jungarrayi kapu Napangardi.  Yanu kalapala  yangka Mirirrinyungu, Mirirrinyungungurlu kalapala yatijarrapurdu  pardija yangka kalalujana yangka yajarninja-parnkaja, miyitiyi- manu you know yapa warlalja yangka family.  Kalalu kujarnilki  nyampulku yanu ngula Murrunjayi pardijarni.  Jintakurra  nganayikirra Mirirrinyungukurra kala turnu-jarrija yapaju  jukurrpaju.  Yalikirrarlunyalpa jarri-kujurnu Mirirrinyungurlalu,  jarri-kujurnulpa-aa Mirirrinyungurlalu - uu, kurdu-kurdu manjiji  nyanungurlalu jukurrparlalu Mirirrinyungurlalu, manu nganayi  Kurlurrngalinypapardu.

Kalapala ngayi everywhere wapaja nyanungujarraju.   Ngulajangka  ngapalku yali ngula ka kakarrara kuja nguna Jangkayingirli kuja  wurlpa-yungulu nyampujarrarlu now-pala wurrpaly-panturnu.    Panturnupala yurltunypanyayirni kaninjarra, well-piya ngurrju- manulu nyanungujarrarlu.  Napangardirli, Jungarrayirli kalapala  pangurnu.  Well him jukurrpa ka yali nguna ngapa.

Yalikirra now kala yapaju yanu, maturnu yangka yalumpungurlu  Kurlurrngalinypangurlu.  Kala nyinaja kirringka.  Kirringirli  Kurlurrngalinypangurlu kalalu ngayi manjiki-manjiki wapaja.   Kulparirni yanu yalumpukurra.  Kankarlarra yangka  Mirirrinyungurla kurlarra (ka) nguna nyanungu kalyu.  Well him  wurnturu nganayipiya Wurlalapiya.  Well not yalirlalpa yapa  yukayarla nyampurlajinta maninjarla, walku.  Yali now kalalu  wayakurlurlu manu, narnngukurlurlu jilardakardakanyayirni.  Kala  kaji kurdu wantinjarla yalirla, yalirlaju, jinta yaralyu-ngarnu  nyanungurla kalyungka.  Kaninjarra yukaja, waparlarra-jarrija  tarnngalkujuku jukurrpaju kurduju.

"Nyarrpa-jarrija, nyarrpa-jarrija?" kalalurla wangkaja, "Tarnnga,  tarnnga, yalumpuju yukajarra tarnngajuku.  Kalyukarra, kalyukarra  kaninjarra yukajarra, wantijarra!"

Yalijiki nyanunguju nyampujarraju (lu? pala?) nungu-jarrija  yalumpungurluju Mirirrinyungungurlu.   Ngulalpalu wapaja manjiki,  yukaja tarnngajuku.  Yulajarra kalalurla nyanungukuju, ngulaku  yapaparduku kalalurla yulaja.  Yulaja, yulaja.

"Pinarlipa yani. Jujukurrarlipa kangu nyiyakurra nyampukurra  jukurrpakurra kaninjarrakurra waja," kuja now kalalu wangkaja.   Jungajuku kalalujana pina yarnkaja jirrnganja nyanungukurra.    Kurlurrngalinypakurra kulpari-jarrija kalalu.

Yali now ngapaju kakarrara kalajana ngunaja Mirirrinyungurla  karlarra.  Jurrkukurra yangkakurra kalalu yanu jilimikirra.    Everywhere ngayi kalalu ngunaja.  Kurdu yalumpurlarlujuku jarri- kujurnu Mirirrinyungurlalu wayi nganayirlalu  Kurlurrngalinyparlalu.  Jarri-kujurnu manurrapala  kakarrarapurdarlu Mirirrinyungukurra.  Yalirlalkunyalpalujana  kirringkaju mardarnu, ngayilpa everywhere wapaja yalingirliji,  nyinajalpa jurrkungkalku nganayirla Mirirrinyungurla.   Kala  yirdiyi-karrijarni jirnalku wariwarnta.  Kala everywhere wapaja,  wapaja - aa, wapaja kalalu ngayi everywhere.  Jungarrayi waninja- jarrijarla Napangardiki kirrijinyanuku.

Tarnngajukurla lijija-jarrija yangka.  Ngulapala juku-nyinanyayi  kuja yatijarra.

"Kangkarni kuja." "Nangala ngulaju yampiya Ngngalawangu Napangardi," kalarla  wangkaja, kalalurla, "Napangardi, kuja yampiya, yampiya kuja!" "Ngajarraji karlijarra nyina nyampujuku.  Mardarni karna  nyampujuku." well, "Wingkijarrapala waji-wajijarra nyinaka!" kalalurla  wangkaja, "Not straight-pukanpa marriti-manu, wingki waji- wajipala nyinaya!" kalalurla wangkaja yaliki Jungarrayiki.

Jirnalkujangka, jirnalku nyampu parnkaja.  Ngulangka one-side  kalapala yanu Mirirrinyungukurra.  Ngarrurnu kalalujana.  Kalalu  ngarrurnu.  Kalapala yanu Mirirrinyungu (? kurra).  Kalapala  ngurrangka nyinanjunu, walya-jarrinjunu.  Kalapala kulparirni- jarrija ngulajangkaji Kurlurrngalinypakurra.  Kalalu  Jungarrayikirla mimayirli pakarnu Napangardingirli kapu  ngarrurnu.   Kalanyanu wuruly-wuruly-kangu yaliji Napangardiji  nyampurluju Jungarrayirli.  Kalarla jirrnganja ngunanja-parnkaja  kirrikarirla kapu kirrikarirla nyampurla nganayirla nyampu  kurlarra, yalirla now kala juul-mardarnu.

Nyinaja kalapala.  Ngaka kalapala yarnkaja.  Pina yanu  Mirirrinyungukurra wayi nganayikirra yali Kurlurrngalinypakurra. 

Tarnngalkupalangu juka-yirrarnu.  Yangka yatijarrapala nyinanyayi  kankarlarra Wumararla kankarlarni.  Yinyangurlupala jilimingurlu  shift-jarrija.  Yatijarralku nyinami kapala, tarnngalku kapala  nyina.   Yartiwajirlangu kalujana yangka manirra, manirra,  nyanungujarra yalijarra, Jungarrayi kapu Napangardi.  

Maninja-parnka kalujana tarnngangku Kurlurrngalinyparlaju.    Yalumpukulapala Kumunjayilki yirrarnu everywhere yirrarnu  jukurrparluju nyanungujarrarluju.  Kalapala yalikirra yamakurra  yarnkajarra karlumparra side-kirra.   

Ngulaju kalalupalangu kulpari-yilyaja.

"Yantarrapala kulpari yalikirra kakarrara yinpala nyina  jawirdiki!" kalalujana wangkaja kuja now.  "Not-nganpa jijanu  yantarni nyuntu Napangardi.  Keep away wajangku mardarnirra  Jungarrayirli.  Too much yilpangku nyuntu mangarlirli mardarnu.   Ngupalawiyijangarranpala piki ngajarnu warrajaju.  Napaljarriji  nyuntukungarntirli-palangu yirntirr-yirrarnu Nangalajarrajuju  yuntardijarraju.  Ngatinyanulkupalangu jurnta-marriti-manu,  nyuntulkukula, yinnganyarra ngamarlangujarralkunyarra mardarni,  yinnganyarra kuja Jungarayirliji."

"Ngayipala nyanungujana wurru-nyina." 

Wangkajalpalujana, "Nyumpala wurrupala nyinayi ngarrarnalunyarra  jurntajala-yani yapakarikirralku." 

Jungarrayilparla wangkaja, "Yantarni jilimiwangu,  ngajunyangurlanpa nyina.  Kajinpa yani jijanu ngulaju karnangku  kuja pantirni watiyakurlurlu."  

"Nyiyajangkanpaju jany-janypa-jarrija?  Napangardijalanpaju  marriti-manu.  Wingkijalalpanpaju warrarda winjirr-karrija  ngulanpaju ngupala yija-pungu.  Nangala-jalarnangku kulanganta  wurdujuku yungu.  Well, yinpaju nyuntulku Jungarrayiji waninja- jarrija.  Jampijinparla kulanganta riwangka.  Kukurlujarrangku  yungu Jampijanparlu, Napangardirli.  Well, kurdujarra kurlunpa  kuja ngajunyangujarrakurlu nyinayarla waja.  Jurnta-yani ngarra- mangu Jungarrayikirra wayi Jampijinpakurra."

"Yuwayi, yantarra.  Ngulaju karnangku pantirninjinirra kajinparla  yanirra Jampijinpaku.  Ngulaju kangkulu watiyakurlujuku pipin-maninjinirni."

"Napangardiji yampiya, Napangardiji yampiya!   Natiji pantika  waja watiyarlu, tarnngalparli nyinaja.  Ngarranpaji kurduku-kurduku-mani!" 


     Japanangka ` purdanyanyi kanpaju |' wurnturu karnalu Yurntumurla
nyina.  Ngulajangkaju ` kujanpa tayipi wurra yilyajarni |'
ngulajurnarla (janta) yungu Tini Japaljarriki.  Kulanganta
tarnngaparntaku. ngurrju (...)   yilpa mardarnu.  Kala |-
kurlukurlurlu mardalurla jurntardilykipungu.  Ngayirnangku purdanyangu
yimiji |- jaru nyuntunyangu kujanpa(ju/langu/jana) yilyajarni |-
ngulaju .  wita ngayirnangku purdanyangu,
, yimi kujarnangku |-  manu nyuntunyangu.  wita,
mirlingirringirri.  Ngulajangkaju |- kajipanpa jintakarilki
yilyayarlarni |' ngulaju kajikarnangku |- ngajulurlulku
marlajamardarni.  Kala ` Japaljarirli tumaji yaliji yilpa mardarnu |-
yungurnarla yungu.  Kulanganta  ngurrjuparntaku.  Kulanganta
yilpa mardarnu |- ngurrjungku jungarni-jungarnirli.  Kala yilpanyanu
piki-warrinywarriny-manu |- kurdukurduku yirdi Japaljarrirli,
tiniyirli # jintakari yilyayarlarni |- ngulaju kajikarna ngajulku
mardarni.  muurlpakaturlu.  Kala kulangantaju muurlparlu ngayi
mardakarla yalirliji |- Japaljarrirli |-

    Nyampu karnangku yimi yilyamirra |' jaru wangkami |' nyuntuku
Japanangka |- ngulajangkaju |' (ngulajangkaju?) yilpanpaju |-
marlaja-mantarla tayipi nyampu wita kajingki nyampurlu Jampijinparlu
yilyamirra |-  yalikirra "Mirika"kurra |- nyuntunyangukurra |-
ngurrarakurra |- ngulajangkaju |- ngaka yilpanpaju nyanjankarlarni #
yantarlarni kajipanpa # panuju kalu ngurrju((yi)jala) karnalu nyina
(ngaju?) Warlpiri yatujumparrarnijangka.  Ngurrju yikarnalu nyina
panujuku.  wurlkumaniji ngurrjuyijala ka nyina.  Ngaju karna nyina |-
warrkiwangulku.   ka warrikijarri.   ka warrkijarri.
Ngulaju ka |- -rlalkukula -rla warrkijarri

Japaljarriji.   ka warrkijarri yuwarlikirra 
nganayikirra (kajana?) |- yujaku |-  karnalu
ngarrini.  Yujuku kalu ngantini.  Nganayikingarnti |-
(-kapirla -mani nyampurlajila?) |- ngani #
ngulakungarnti kalu yujuku ngantini.  jamiyirli kajana (yirrkinpa) #
(nyanungurlukula pawujurluju  |- kayingarluju(?) 
ngulajangkaju |- Kajinpa yangka nganirni ngaka |- ngaju marda kapirna
yurntumurluju(ku) nyinamiyi.  tarnnga marda kapirna nyinamiyi.  Kala
witajarra yinjajarra ngajunyangujarra |- ngula kapala -rla nyina.  Ngulakujala ngayi karnapalangu |- mannginyanjarla

wariyijarri.  Kanakapardujarraku.

    Ngulajangkaju |- kajirnapalangu ~marda yangka |- nyanjaparnka
ngaka |- wikikarirlalku.  Manu |- ngaka ~puka manjingkarlu(?),
manjing(k?)a marda o wiking(k?)a marda kapirnapalangu nyanjaparnka.
Kajirna nyampurla warrkiyijarri tarnnga.  Kala warrkiwanguwiyi karna
nyina.  -kirlangu kini  |- Japangardikirlangu
-kirlangu |- kayinga(?)  |- ngajuju |- ngulangka
kajikarna warrkijarri ngulangka kajikarnalu |- ngulapatu. Yalarni
kujarnangku lata yilyajarra |- Jakamarrarlu ngulaju |- -manu
|- lata yalarni |- kujarnangku yilyajarra |- jarurnangku yilyajarra
lata (yalirrakula)  Warlpiriyijala.  manu ~mardanpa nyurru.  Kala
nyangurlarnurlulkunpaju latakari yilyajarni kujangku Japanangkarlu =|
Jampijinparlu marlajamanu |- nyurruwiyi ~mardanpa yilyajarni!! rli mardanpa yilyajarni.  Ngulajangkaju |- yali karnal  |-
yalingirli -ju latangku |- ngurrjumanu.  Kujanpaju jaru
yilyajarni.  nyampu kujakaju Jampijinparlu mardarni.  Ngulangkunyanu
ngurrjumanu.  an an-rna ngari ka  -jarrija ngulaku ngari.
Kala kurdukurdu kurdujarra nyuntunyangujarra; ngurrju marda kapala
nyina |- manu karipardu,  Napurrula, ngurrju ~marda ka nyina
wiyarrpa.  manu nyuntu kanpa ngurrjuyijala nyina. wiyarrpa.  panu
karnalu nyampurla nyina ngurrjumipakirli yapa nyampuju
Yurntumuwardingkipatu.  Yurntumurla ~ngulakalu nyina |- ngularrakalu
ngurrju nyina.  nyampu karna mirntangarli wangka |-  |- karnangku wangka |- nyampuju |' ngulartayimi karnangku
wangka.  kajinpaju |- nyurruwiyi ngakarlangu kajipanpa yantarlarni |-
ngakarlangu kajipanpa yantarlarni |- ngulaju kajikanpaju 
nyampukurraju nyanjarniparnka nyampurlajuku ~marda kajikarna nyina |_
kapirna nyinamiyi.  Ngulajangkaju |' jalangu kujalu marlayarrajarrija
yangkurra |' nyampu kirijimiji jalangu kujalu ngarnu yangkurra |-
yangkurrakari |- kujalu ngarnu kirijimiji kujarnalu nyampurlarlu
Yurntumurlarlu |_ ngulajulu nyampurlakula Yurntumurlaju
marliyarrajarrija # nyuntukuju yalirlarni ngurrararla kujapanpa
nyinaja nyuntuju.  Kala  nyampujurnalu panu (..)
marliyarrajarrija.  Ngayi |- witawita panuyijalalpa(rna)lujana
mardarnu # yangkaju nyinyikangukangu.  Kala ngayilkili |- jirriyi

mardalu |- kuja ngayi marliyarrajarrija (ngunajarra
nyinanjarla nyinanjarla.  yilpalujana marliyarramanu ).
ngula.  Ngulajangkaju |' nyampuju karnangku jaru yilyamirra Japanangka
|- yalarni kujarnangku |- yali wangkaja |- putupinki yangka
kujarnangku yilyajarra |- lata yali |-  ngajulurlu |-
ngulajangkaju |- kajikanpa nyuntulurlu ~marda yilyamirni.  (...)
Ngulajangkaju |- kajikanpa kanyirni  kajikanpa yilyamirni
yalingirlijiki ~marda.  kajikanpa yilyamirnikila ngayi yilyayarnikila.
Ngayi karnalu nyampu nyina |- yangka yurrunjuwanguja |- wurnturu ja
wiyarrpa karnaju(?) (... ) wurnturu |- kanpa marralani.
Yungkaparriwangu.  Kala yungkaparrirlangu kajipanpa (..) yangkapiya,
, kajikarnangku nyanjaparnka.  Kala wurnturu kanpa yaliji
nyina |_ nyuntu-  nyangurla kantiriyirla -rla.

    Yurntumu kanpajana yangka purdanyanyi Japanangka yangka |-
wirrkardu-wirrkardupiya kulanganta.  Kala panulku kalu parntarri
kakarrara |- karlarra |- yatijarra |' kurlirra |_ warrikirdikirdi ka
parntarri kalu panunyayirni.  Kantiniji karnalu mardarni |- yangka
kujakalu wirntimi |-  miyikirlangu |_ panunyayirni |-
jarlpinjarlp(i/u?)  kalu yangka |- ngula ` jitiyirla(?)
(city) ~ngulaka ngunami ~yangka wiri-nyayirni jitiyirla.  
Miyi(kila/kilangu) yangka ruutukari-ruutukari ~ngulaka ngunami.
payimanjarla ~ngulakalu jalpin(?)  kanyikanyirni yinyarla
ngulakulurla payimani kalurla  -lki.  Ngulajangkaju
|- karlarnipirdinypa ngulaju wirntinjakurlangu.  manu pitjakurlangu.
wirinyayirni kanardi ka parntarri # kirrirdimpayi.  kijiniji |-
yangkajuku jurrku.   ngulaju yali jurrku.  kakarraraju
karlijarra ngajarra nyina |- yika Jampijinpa nyina kala ngayi
karnalurla |- nyanungukuju wangkanjaku yanirni-yanirni.  yikanganpa
tayipirikutarla karnalurlajinta wangka ` nyanunguku karnalurla. 
kanukula(?) nyuntuku yimi yilyamirra-yilyamirra.  Nyampuju
kuja(ka?)rnalu nganimpa wangka |- yuwarlirlangurlaju |- jirrama (...)
yikarraju parntarri (....) kuurlangka |- nyanungunyangu(?) kula (...)
, manu  ka nyina.  Ngulangka karlijarra nyampuju
wangka |- yikarnarla |- tayipirla nyanungunyangurla wangkami karna _
ngajulukula.  Yuwarli |- yangka yali karlumparra  yangka
kujakalu manangkarra parntarrika |- parntarrimika |- ngulaju yuwarli

kalu parntarrinjamanu kurlarninjarrarnu yangka
ngatujumparrarnu yangka yali pinjingka .

Pinjingka |' kalkurnu.  Ngulaju marda mipa yuwarlijala
kulkurrujarra.  Yinja karlarrakurra yangka yurutukurrajuku.  (...)
ngulajangkaju, puluku |- nantuwu kalu karri |- panunyayirni.  Jakumani
kalu panuyijala yapaju wapami.  pulukurlaju.  Manu ngulajangkaju
panuyijala kalu yangkaju yuwarlirla yantarli-yantarli warrkijarri.
Ngulajangkaju |' nganimpa karnalu |- panuyipardujala warrkijarri panu
|- yilparna nyurru warrkijarrija ngayi karna ngurrangawurrpa nyina.
Murnma  karna nyina.  Jukurrakula ~marda kapirna ngajuju
maninjamani.  jukurra mungalyurru.    Nyampu |- ngulakalu junarrpa |-  kakarrara nyampuwali
|- kujaka  yikarnalu ngarrini |- yapakurlangu ngulakajana
nyiyakantikanti nguna yangka |- juju |- nyiyakantikanti.  Nyampu 
kakarrarni (yi)kalu ngarrini  karnalu ngarrini.  Yuwarli
ngurrju ka parntarri .   yali karnalu
pirnkikarijangka-pirnkikarijangka maninja-parnka jujuju |- nyampukurra
jintaku(rr?)ajuku, kurdiji nyiyakantikanti.  Nyampu  ka kaninjarr
+ Kakarrarni  kalu nguna panu rdanjarrngunami _
nyiyakantikantiji.  Jujuju.  marliyarramaninjakurlangu |- ngarrka
yangka kurdujinjayirnikirlangu |- kankarlurla ngulakalu wapami yangka
|-  yangka nyuntuju kanpa ` mannginyanjarla (kanpa
yani?)  yangka nyuntulurluju |- jintakumardarni.   Kujalpanpa
nyampurla nyurruwiyi nyinaja |- ngulakanpa |- ngulalpanpanganpa
pinapinamanu-rnangkulu nyampurlakirli #// Ngulaju |_ nyuntu yangka
kanpa mannginyanyi ngulakalu nyampurlakula karra + -rla nguna.
Yuwarli karnalu ngarrini nyuujimirla .  Ngulajangkaju |'
nyampuju karnangku wita yungkaparralku karnangku wangkawangka,
ngakapuka ~marda ~kajikarnangku yarda-yilya yimikariji.   Wali
karnangku wangka |-  Japanangka.   Napurrula

witawita puwupalaju ~marda nyuntunyanguju.  nyinakarralkulu
wiyarrpa.  nyampuju karna nyinalku, nyampurla kapirna(lu) nyinamiyi,
.



Johnson.  June, 1972, pp. 33-65


     Japanangka ^ nyampu karnangku yimi yilyamirra ^ jaru |
kujanpaju yangka yilyajarni yimi.  ngulajirnang + ngurrju
marlajanyangu, purdanyangurnangku ngurrju.  yimi.  yimi yangka jaru.
jirrimarlujuku karlipa ngarrini |- yirdi jirrima yangka |- karlipa
wangka |-  jaru |- yiminpaju yilyajarni _ ngula(ju) ngurrju.
Ngaju karnangku yilyamirra yimi nyampu |- jaru ` ngurrjuyijala.
Ngurrju karnalu nganimpa nyina nyampurla |- panu |- yapa panu kalu
ngurrjuju nyina |- ngajulu ngurrjuyijala |- karna nyina |-  ka
ngurrju nyina |- kurdu wita |- Napanangka |- ngurrjuyijala ka nyina.
Ngularla karrija |- kurdu yangka witaku |- witalpa nyinaja nyurruwiyi
|- jalangu ka wapa |- wirilki.   Wapamilki ka.  Witalpa nyinaja
nyurruwiyi.    witaju.  wita Napanangka.
yangkanpaju yilyajarni nyuntulu |- nyuntukanpa mardarni |- kurdu
jirrimakari ` jirrimakari.  ngajulu karna mardarni jinta |_ kurdu
jinta.  nyampu karnangku yilyamirra |- Jampijinpakurlangurla karna
wangka.  Jampijinpa kaju palkangku purdanyanyi _ ngula ngurrju.
Jampijinpa ka ngurrju nyina |' yangka karnalu yani jardiwanpakurra |'
nyinami karnalu |- wangka karnalu ngula  ngurrju.  Jakamarra
yangkapatu |- Jakamarra yangka |-  ngula yangka |-
jampukurlangu |- jampu yangka Jupurrula.  ngulakurlangu.  ngulajarra
kapala yani Jampijinpa nyampu ^ ngulaju yangka ngajarralku +
karlijarra yani Jampijinpajarraju.  marnkurrpalku karnalu yani.
Jampijinpa nyampurlajinta karlijarra yani yangka.  Jakamarra manu
ngajulu, ngulaju ngurrju.  Jampijinpa ka nyina  ngurrju.
nyuntupiyayijala yangka |- kujalparlipa nyampurla nyinaja nyurruwiyi.
Yimi karnalu wangka |' ngurrju ` purlaparla karnalu yangka nyina |-
manu |- jardiwanparla |- Jampijinparlu ka mardani ` panulku ~marda.
Jintakarirlangu |- wulpararri _ yangka ngularra.  pinalku ka nyina
Jampijinpaju.  wurlpararri yangka nyampu kankarlumparra kujaka nguna
|- ngulakuju ka Jampijinpaju pinalku nyina.  Kulakalu  yangka
pinyi purlapiya kala 'ngulakalu wirnti.  ngarrkapatuju kalu yangka
wirnti.  wati.  yarlu ka wiri karrimi.  ngunami ka yangka walya X
yarlu wiriyijala.  ngulakalu wirnti _ karnta ` ngarrka.  Wulpararri `
ngula kalu manyu(l)unyangu jukurrpawarnu ` nguru ka rdangkarlmani `
munga |' mungajala wulpararriji #// ngulakalu wirnti yunparni kalu |'
parrangkarlu |' mungangkarlu.  Kurdungurlu |' kurdungurlu kalurla
mungalyurrulku kalu wirnti.  mungalyurrurlangu.  Kurdungurluju. 
kirda |' Kirda ngulaju |- Jungarrayi |' Japaljarri.  Japanangka `
Japangardi.  kirdaju.  wulpararrikiji.   Jakamarra |' Jupurrula
ngula kurdungurlu.  Jangala ` Jampijinpa kurdungurluyijala kalu nyina.

 Napaljarri ` Nungarrayi ` ngula kirdayijala.
yangka ngarrkapiyayijala kalu nyina kirda.  Nungarrayi ` Napaljarri.
Napanangka ` Napangardi.  ngulaji kirdayijala.  Ngarrkangku kalunyanu

kijini yangka purlapapiya |- mardukuru |- kirdangku |-
Jungarrayirli Japaljarrirli |- karntangku |' ngulakalunyanu kijini
yawulyu.  Yawulyuyijala kalunyanu kijini karntangkuju yangka
Napaljarrirli ` Napanangkarlu |' Napangardirli |' Nungarrayirli _
ngula kalunyanu kijini yawulyu.  wirntinjakungarntirliyijala.
ngarrkaku kalujana kurdungurlurlu kijini mardukuru.  nguyungku
kalujana  maparni.  maru.  maru yangka jukurrpa yangka nguyu |-
ngula ` munga.  wulpararri maruju.  Ngulanya.   wanjilypiri.
Kujaka yangka wulpararrirla nyinanjarrayani wanjilypiri ^ ngulaji
jukurrpayijala kalu purami nyanungu munga.  Kulalparna ngaka nyampu
nyurruwiyirlangu ngarrurnu Japanangka nyuntuku |- ngaka karnangku
nyampuju jalangurlu |- yilyamirra.  Yangka munga jukurrpa nyanungu.

wulpararri.  yarrungkanyi ^ manu kumpu ^ ngulaji |-
kulkurrujarra ngulakula(?) yangka nyanunguju munga jukurrpa.
Ngulajangkalpa yanulku yangka |- wirlinyilpa yanu |- ngulalparla
yalikarilki mungajarrija |_ wulpararri |- yanurnu + yarungkanyi ngula
karlarralku yanu.  mungaju.  parrangkawiyilpa yangka yanu |' nyampu
karnarla Jampijinparlanguku milkiwangka |- karnangku yilyamirra 
Jampijinpawana |- jaru |- yimi nyampu karnarla ngarrini munga |-
wirlinyilpa yanu yangka munga |-  parrangkawiyilpa yanu |-
ngulalparla mungajarrijalku.  Wulpararri jintajukujala.  Ngulajangka
|' purlapapiyalku kalu yangka pinyi.  Wirntimilki yikalu kulakalu
pinyirlangu |' kala wirntimilki kalu.  Karnta kalu wirntimi
pirdangirli |- ngarrka kalu kamparru wirnti yangka kanardijarra.

kanardiyijala |- ngarrka |- watiji kanardi(yi/jiki?)jala kalu
wirnti |- ngarrka manu wati jintajukujala |- karnta kalu
p(i/u)rdangirli wirnti |- watingka purdangirliyijala.  ngarrkangka
yangka purdangirliyijala.  kanardiyijala.  ngarrka kamparru.
kamparrukurra kalu wirnti.  kakarrarapurda.  karnta |'
kakarrarapurdayijala _ purdangirli |- ngarrkangka purturlurla #
wulpararri nyanungu yarlungkaju kalu wirntimi.   kujakalu wirnti
^ ngula kalu munga rdangkarlmani .  Nyiyaku kalu yangka
rdangkarlmani  yunpani kujakalu wulpararri ^ wulpararri
kalu rdangkarlmanilki .  yinga |- yaruju |- rangkarrkanyi.
rangkarrkurluku yangka |- kajipanpa ngunakarla |- jarda |- ngula
kajikanpa kapanku nyanyi |' mungalyurrulku.  "''hay nyurru
rangkarrkangu."  Ngulalku kalu yangka |- rdangkarlmani.
yunparninjarluju.  mungangkarlu kalu yunpani |- mungangkarlu tarnnga
kalu  yunpani |- nyina kalu parrangka (ngalimpirlajuku/yangka
yalumpurlatuku?) |' mungangkarlu kalu yunpaniyijala |'
mungalyurru-mungalyurrulku yangka.  Kujaka rangkarrkanjani |'
wurnturuwiyi |- wanjilypiri ka yangka wiri jinta yarnkamirni |'
kujakalu ngarrini  |' ngulapiya |' ngula kalu ngarrini
|- yarnkamirni ka |- wurnturu yangka kujaka rangkarrkanjani.  yunpani
kalu |- nyiyaku wulpararri ngula kalu rdangkarlmani.   Yangka
kujaka |- ~yinga yarujulku rangkarrkanyi.  rangkarrkanyi yinga
rdangkarlpalku.  Nyiyaku |' kujakalu ngarrini rdangkarlpa |- ngula
yangka |-  kujaka yanirni ngulapiya.  Kujakalu yangka
'panukari ngunamirra ngurrangka ^ ngula kulalpa kapankurnu
rangkarrkangkarla.  Kirda yangka kujakalu ngunamirra ngurrangka.
Kirda kalu panukari nyina |- ngampurrpa |- ngampurrpa kalu yangka
yanirni panukari ^ ngulajuku  ngurrju.  Panukari kulakalu marda
yangka ngurrju nyina ngampurrpa yaninjarniki |- manyukurra |-
wulpararrikirra ~yangka mungaku nyanunguku yunparninjaku
rdangkarlmaninjaku |' mungaku ~yangka rdangkarlmaninjaku yinga |-
yaruju |- rangkarrkanyirni |- kala panukari kujakalu ~yangka
ngunamirra kirda |- kulalpa ngulangkaji yaruju rangkarrkangkarla #
mungaju.  Munga ka nyina ^ yangka tarnnga ^ kujaka |- rangkarrkanyirni
|-  wurra ^ ngaka ^ ngulaji |- ~yangka yaliki kajana |-
ngampurrpayijala mungaji nyina |- kulakalurla panu yanirni
turnujarrimi kirda.  ngulangkaji kulalpa yantarlarni ~yangka munga
yaruju rangkarrkangkarla.  pulyayijala ka yanirni mungaju.
rangkarrkanjarniyani.  kala kajilpalu panu nyinakarla ^ kirda ^
wulpararriki ^ ~yangka yarlukurra yantarlarni ^ ngurrangka ngunanjaku

ngulangka ^ ngulaju ngurrju.  Japaljarri |' Jungarrayi |-
Japangardi |' Japanangka.  panujuku yangkalpalu yantarlarni.
kurdungurluju ngulajukujala ngurrjujala kurdungurluju ^ Jakamarra |'
Jupurrula ^ Jampijinpa Jangala yangka kalu yanirni panujala |' ngurrju ^
ngulanya.

    Nyampurnangku yimi yilyajarra ^ Japanangka ^ ngulaju ngurrju.
kajipanpa ngakakari yangka yilyayarla ^ yilyayarlarni jaru ^ 
ngulaju ngurrju.  jintakari yangka ^ kujanpaju nyurruwiyi yilyajarni
|- karnangku wangkamirra nyuntukulku Japanangka |' payini karnangku |'
tayipirikuta kujanpaju ~yangka yilyajarni nyurruwiyi ^ ngulaju |-
rdilykiwantija # lawalku karnanjina ^ nyampuwarnurla ^ kapirna
jintakarilki mani.  ~kapirnangku ngulajangka yilyamirra |-
jintakarilki ngajunyangulku kajirna |- mani  
jintakarilki.  Yurntumurla.  palkajala kalu nguna |- wiriwirilki.
Ngulajangka ~yangka kajirna mani ^ yimilki kapirnangku wangka ^ ngula
kapirnangku yilyamirralku.  kajirna wangka |' yangka kajirna mani
ngula kapirnangku yilyamirra ngurrjuju.  kala kuja ngapa nyampurla
wantijarra wantangka ^ ngulaji |- ngapa wirinyayirni wantijarra
ngurrju.  Wiri _ yukuri ~yangka nyurru-  warnupiya kujalparlipa
ngalipa nyinaja nyampurla ^ ngulapiyayijala |- yukuri wiri
yirrarnurra.  watiya yukuruyijala ` marna yukuriyijala.  ngapa wiri
wantijarra.  Yurntumurla, nyurruwiyi |- yangka wantangka.  kujakarlipa
ngarrini |- yukurirla.  ~yangka wajirrkirla.  Ngula wantijarra.
jalanguka karri |- watiya ngurrjulku.  ngarnkulku(?).  Kulaka nguru
(ka) karri ngawu ^ Yurntumu |- ngurrju ka karri.  yangkapanpa
nyinaja yuwarli |- wirrkardurlawiyi ^ marnkurrparlawiyi ^ ngulaju ka
karri jalunguju panulku yuwarliji.  Panulku ngurrawanaju yapak(u/a?)ju
karrinjayani yuwarliji.  Kajikanpa nyanyi yaninjarla panulku.  yangka
|- ngakarlangu kajipanpa yantarlarni ^ kajinpaju nyarrpa wangka ngaka
kajirnangku yimi yilyamirra ^ nyampu kujakarnangku wangka ^
ngulakajikanpaju yilyamirni ~marda.  yimiyijala.  kala yangka
kujanpaju kurdujarra   yimingarrurnu
nyuntunyangujarra ngula ngurrju.  witajarra.  ngaju karna nyina |-
kurdu jintakurlu.  jinta karna mardarni |- Napanangka.  yangka |-
wantarla karrija marnkurrpalku.  wantarla karrija marnkurrpalku ^
ngula yangka kalu ngarrini |- kalujana |- .
~karna(lu) ngarrini |_ witaju |- Napanangkaji.

    Kajili yanirni yangka yapa panu ^ wurnturujangka ^ nyampukurra |-
kujakarnalu yangka  Yurntumurla nyiyapiya nyina ^ purlapa pinyi ^
ngula kapili purlapayijala Yurntumuwardingkirli pinyi ^ murungurru
yangka |- pina kanpa nyina(?) nyuntu Japanangka ^ murungurru ^ 
purlja ^ purljangkakalu yangka manyukarr ^ nyurruwiyi kujakalalu
manyukarrija ^ ngula kapili |- Yurntumurluju mardarni ^ yangka
manyupinyi kapili purljangka manyukarri Yurntumuju ^  murungurru.
jirrima.  kala kajili yangka marupatu yanirni ^ yatijarramalu ^
ngula kalu kanyirni |- pha<mpuwu .
yangka tijirrirtuwu kujanpa kangurnu jintakari nyuntulurlu.  pinajala
kanpa Japanangkaju nyinami.  yangka tijirrirtuwukuju.  yanurnulu
panukari nyampukurra ^ wantangkayijala ^  ^ ngulalu
pinjanurnu |- pungulpalu |- pha<mpuwulpalu  yangka pungu tijirrituwu yapakurlangu.  marujulu yanurnu.
ngurrju.    ^ Palm Island ^ and

o all the people from Arnhemland.  Ngulalu yanurnu |- panu.
pungulpalu.   yangka -wardingkipaturlangu-rlu;
~kujakalu yapa nyina |- ngulalu yanurnu panuyijala.  
Warlpiri |' ngulalu yanurnu panuyijala.  -wardingkiji.

|' wurnturu yangka |- ngulawardingkijili yanurnuyijala.
Yurntumukurrayijala.   ^ ngulalu yanurnuyijala
nyampukurrayijala.  Pupanyi `  ngulalu yanurnu nyampukurrayijala.
Yurntumukurra jintakurrajuku.   ^ yanurnulu
nyampukurrayijala.  jintakurrajuku.   ^ jintakurrayijalalu
yanurnu.   ^ ngulalu yanurnu Yurntumukurrayijala.  Yapa
panulku ngayilparnalu nyampurlaju nyinajarra.  yangka |- pulukupiyalku
kujalpalu karrija yapa nyiyapiya.  Kulapanpa nyangkarla yapa
panupurulku.  ngayilpalu ngunajarra |- ngurraju  yangka |-
yatujumparra ` kurlarninyarra |- kakarumparra |_ karlumparra.
ngurrangkaju.  yapa panunyayirni.  Ngulajuku Japanangka nyampu
karnangku yapa yimingarrirni panu ngurrju.  Kapili ngulapiyayijala
nyampukurraju yanirni.  turnujarrimi.  nyampurlaju.  -nya kapili turnujarrimiji.  yangka kaji karrimirra |- 
marnkurrpalku.  ngulawanarla kapili turnujarri ngulapiyayijala.
yangka kujalu wantakarirla yanurnu  nyampukurra yulyurrpurla  ngulapiya.  ~karna ngarrini.  ngulajuku Japanangka ngurrju
nyampuju // // ~kajinpa(ju) purdanyanyi nyampu |- ngula kapinpaju
yilyamirniyijala ~marda.  Ngulajuku Japanangka // //.

    Japanangka ^ nyampu karnangku ngarrini ^ yimi karnangku
yardangarrini ^ yangka |- kujakarnalu manyukarri tarnnga ^ ngula kanpa
pinajala nyuntu  nyina |' jardiwanpaku ^ jardiwanpakurrarnalu
yanu nyampujangka ^ ngulaju |- yantakurra.  yangka yalarlinja
kujalparna(ngku?) ngarrurnu nyurruwiyi.  ngulakurrarnalu yanu.
nyurruwiyi.  ngulaju ngurrju.  Yangka kujakalu nyina |- yapa |- panu
yali |- ngula nganimpanyanguyijala yangka warlalja |- Warlpiri
kujakalu panuyijala nyina Yurntumupiyala.  Panu(wangu?) yangka 
marnkurrpajala ^ nyampurlaju panukulajala |- ngula ^ ngulaju karnalu
yangka |- kujakarnalu yanirra ^ ngula karnalu nyina yangka warlalji +
yanirra.  manyukurra yangka _ purlapapiyakurrayijala.  Kala ngari
yangka |- yikarnalu |- laarpakanilki yangka.  jardiwanpa |' 
ngajakula |_ ngula~karnalu  yangka laarpakani.  yirdi kalu ngarrini |- kujakalu wangka ^
yangka laarpakani ^ ngula  'yunpani.  yunpani karnalu yangka
panungku.  kala kujakalu laarpakani ^ ngula kalu yangka ` pakani
kujakalu karlikirlirli yunpani _ pirlirinyi.  pirlirinyi |'
rdimpirrpinyi _ jirrima.  yangka
kalu karliji kalu pungarini.  karlingkiji kujakarlipa |- pirlirinyi.
pirlirinyi |' rdimpirdimpirrpinyi karlipa yangka  karlingki
rdimpirrpinyi.  ~kujakarlipa yunpani |- purlapa |-  ngajakula |-
jardiwanpa.  yangka 'ngula karnangku |- yarda ~yimingarrini.  pina
yimingarrini.  pirlirrinjarla |' ngulajangkakarlipa yangka ` karli
yirrani ^ tururrulku karlipa yangka mani |- ngajakulakuju.  ngajakula
karlipa |- tururrukurlurlulku |- pirlirrinyi.  rdimpirlpinyi.

 timpirlpinyi (y/w?)angka
kujakalu yangka ngulaju kalu  wangka |- kankarlu kalu yangka
ngulaju wangka |- Warlpiriwardingkipatu yangka kujakalu warlpararla
nyina yapa ngula.  kala pirlirrinyi ^ rdimpirrpinyi.  kala
timpirlpinyi ngulakajikangkulu ngarrini ` warlparawardingkipaturlu.
yangka yikalu Warlpiriyijala wangka kankarlu.  yaruju.  ngulanya.
Japanangka // // ngulajuku // //.


    Japanangka ^ nyampunya karnangku wangkamirra ^ ngaka karnangku
jalangu wangkamirra.  Ngaka karnangku jalangu wangkamirra Japanangka
|- nyampunya |- yimi karnangku yilyamirra jalangu.  yungkaparrirli
kirijimijikingarntilkiji.  putanpaju(?) nyangu.  Japanangka.
putanpaju nyangu |'  Japanangka |' -ju
majujarrija.  yajininyanguju.  yajinikirlangu kujanpaju yajinirliji
yilyajarni.  ngulaju majujarrija.  yaparranjipaturlulu pungu.
mukurdilykiyanu.    nyuntunyanguju.  wangkanjakuju.
ngayi karnangku nyampu Jampijinpawana(?) yilyamirra |- yimiji |'
yajiniki Jampijinpa ^  Japanangka ^ Japanangka ^
yilyamirrarnangku jaruju ngaka jalangurlu.
wardinyijarrijajalarnangku.  wardinyijarrijarngku |- jatinpaju
yilyajarni  tayimi |- jaji |- yilyajarninpaju |-
janjuwu wangkajarnangku |_ yatiyi |= malirdirli |_ malirdirliji::

wurnturu pardangangu(?) jukurnparlu.  
yaparranjipatukurlurlu |- yaparranjikiji kajana wardinyilki karnangku
nyinami.  wardinyirnangku jarija.  yaparranjipatuku.  Japangardiki ^
Japangardipatuju (ngarra/marda?) Napurrula // napang + Japangardi.
ngula marda kalu nyinami.  ~kapi(rnajarra/nyanu?) wurrurunyanurluju
mitipinyi.  Ngayi karnangku jalangu wangka  |- nyampuju
karnangku wangkami |- wardinyijarrijajalarnaju.   nyampunya karna
warrkijarri |- ngaju |- -rla karna warrkijarrimi.
wurrajuku.  wajampajarrirnangku |- kulangantanpa wajamp /
wajampajarrija wurnturu.  ngayi (kanpa) nyina wajampalku.
(yilpa)rnangku purdanyangu.  -kurra marda mitipungu kuja karlarra
|- mirnirrakurra marda -kurra marda mitipungu |- Japanangkaju ^.
yarlpara(lkunu?)jarrija  wajampalparna nyinaja |- ngayi
ngantajulu |- ngarrurnujulu |_ ngayi nganta Japanangkarlu kuja palka
yilyajarni |_  wardinyilkirnangku jarrija Japanangkakuju.
malirdikiji.  Japanangkaku.  malirdiki.  ngangkirirlanguparduku.  manu
yaparranjiki ngalapinyanuku.  japa(w/ng?)ardipatuku.  -rna
wardinyijarrija.  nyampu(ja/juka?)rnangku wangkami |- ... yajinirliji
jaruju wurnturupardurlu  yuwardanyangka |- wurnturu kanpa
wajampajarri.  Japanangkaju.  karlipa mitipinyi ngalipa jurdalja.
wajamirnirlangujarra.  karlipa mitipinyi _ Japanangka ^ Japaljarri
karlipa mitipinyi.  Jampijinparla nyampurla karna wangkami |-
japinpuraji.  Jampijinpa nyampu ngamirnipuraji.  japinpuraji _
karlijarra nyinami.  mitipinyi |_ ngakaju 'ngulangku wardinyimanu.
Jampijinparlu.  janjuwu wangkajarnarla Jampijinpaku |' janjuwu
Jampijinpa |- ngakaju ju  |- jinjinymanuju.  palka
ka mardani.  nyampu.  yimi yinparla (nyanu kuja/yilyamirra?).
malirdipurajiki.  Jampijinparluju kujarlu ngarrurnu.   ^
yilyamirrarnarla kuja.  yatiyi ^ wardinyinijarrija.  yatiyi |'
wardinyirli karnangku nyampuju jaru yilyamirra jalangurlu.  karnangku
Japanangkakuja.  Jampijinparluju jinjinymanu.  mungalyurrurlu |-
ngakarna wantangka karlarrarlalku wangkami.  -jangka
{ _ karna karlarrarlalku wantangkaju wangkami.  ---
mungalyurru wardinyijarrijalkunangku.   yunguju |- wurra
warlapajurnu. ... Japanangkaku kanparla yimi yilyami.
malirdipurajiki.  nyampuju karna nyinami ngurrju (--) karna nyina
ngurrju |-|-|-|-::: ~karna nyina Japanangka |- yuwayi ^ yangkaju(ku)
karna nyinami _ nuu nyurnu |- lawa karna nyina nyurnuwangu.
nyurnuwangu karna lawa nyina.  ngurrju _ wapirarlu kaju kanyi.
nyampurlu kankarluwarnurlu _ jiijajurlu ngajuju |_ ngula karna nyina
nyurnuwangu lawa ` ngurrju.   wankaru.  -kapinpaju yajini
purdanyanjarlalku wardinyijarrimilki.  nyawu!!
nyampu(nyarnangku/jukarnangku?) yilami .  yilyami karnangku |-
Japanangka |- yajiniki karnangku yilyamirra jalangurlu yimi nyampu
kuja-~karnangku  yilyamirra ^
kajirnangku yimi yilyamirra ^ yangka yimi ^ jaru ^ warntarriki ^
ngulaju kajikanpaju yilyamirni jati |- trawuju 
ka(jika)npa(ju) yilyamirni.   jati ` trawuju.  kanpa
yilyamirni .  yilyamirni kajikanpaju  yaliji
Japanangkarlu.  nyampuju karnangku jaru yilyamirra _ kapirnaju
wardinyijarrimi.  (ngurrju?)rnangku janjuwu-wangkaja yangka jati
ngulanpaju yilyajarni  |- ngularnangku wardinyijarrija.  yatiyi
|' ngajuku.  janjuwu Japanangka |- kujarna wangkaja.  Japanangkakuju _
(ngula)rna wardinyijarrija.  wajampajalpa nyinaja yalparu .
yarlparu kulangantanpa karlarra -kurra { wajampajarrija.
(ngayi?)lparna nyinaja yarlparulku.  ngajuju.   lparnangku
wariyijarrija.  wajamirnipukajarrija  kulangantarna.  wajamirnipukajarrija ^ yarlparu.
kulanganta wajamirnipukajarrijarna.  yangka |- yali |- yirripirlaniji
|- japiyanu wuupata.  yangka jitplani ilpa yanu karlumpayi
ngulangka (---) yarlparu nyinaja wajampalku.  nganimpanyangu kuja
mirikin yani |- puluku paatijarrinjaku  |- pinjaku |-
karlumpayi kalu yani.  ~kalujana jangkardu yani (---) jurdalja |_
wajamirnirlangu kujakarlijarra mitipinyi.  nyampu  -nya karnangku
yimi yilyamirra.  yajinikiji _ yawardaju nyangka.  ~kapirnangku
wardinyijarri.  kujarnaju (--) jatiki wardinyijarrija.  manu
trawujuku.  trawujuwangu _ jatipaku _ (---)  nyampurla

nyampurlaju.  jukurrakariji.  (--) pirapatu.  manji ngayi
karlipa yangka walypalipiyarlu ngarini manji.  kala yapakurlanguju
pirapatujala.  pirapatu ka karrimi.  wurrajuku pirapatu ka karrimirra
_ yapakurlanguju.  yalikarirla (--)  japiyaju.  Japanangka (....)
wangkamirra yimi |- kala yilpanpa mitirnipungkarla jintaku.  ngayi
kajikanpa mitirnipinyi.   yangka yirripirlanirla kajikanpa
mitirnipinyi _ mutukarlapuka ` o yirripirlanirlapuka kajikanpa yanirni
|_ nyanjaku _ mitirnipungka.  nyampuju karnangku jaruju yilyamirra
wiljingki.  nya!!  yilyamirra karnangku jaru wiljingki Japanangka.
~kujakalu panu yanirni yangka.   ~kujaka Jampijinparlangu yanirni
nyampu ^ Jampijinpa ^ Jampijinpa ? ^  ka
pawujulku nyinami japiyalku.  walya japiyalku ka mardarninjayani _
mani ka |_ ngula karnangku yimingarrirni |_ ngula kalu |- (wayanyini?)
-wardingkipatu .  walypali.  japiya.  yapakupirinti
.  yapakurlangu |- puntuwa(r/rd/rr)uwa(r/rd/rr)u.  
ngulapiya mitirnipungka yajini Japanangka //  (kinraij)  |- mitirnipungka.  yantarni.   |' nyampuju
karnangku yilyamirra yimiji.  yantarni.  ngayi _ kajinpa (nyina)
yangka yalartayi yantani .  Japanangka.  kujakarnalu yangka
Jampijinpa nyampu nyinami.   _ kujakarnalu nyinami
Jampijinpa.   kujakalu yanirni |- .
~karnalu nyinami Yurntumurla.  yalartayi.  .  ~kalu
yanirni.  kalakanpa nganimpaku.  yapaku.  nyanjaku.  ngulapiyayijala
kanpa yanirnija.  yajini Japanangka mitirni kanpapinyi.    |' nyampuju karnangku wangkamirra.  kajinpa |'
-jangka nyinami ^ ngulaji ngaka yulyurrpulyurrpuwaja
mitirnipungka yangka yulyurrpurla(lku) pirriya tayimi _ yantarni.
yalartayiji.  nyampuju karnangku yilyamirra.  yulyurrpurla ngaka
mitirnipungka.  pirriyapuru. ngayi yangka yalartayiki yani.  kujakalu
yani panu.  (...) yungurnimaninjintanganpa.  kurdujunyanu(?) panuju
kajikanpa kanyirni milkiyirrarninjakuju.  karinganta kurduju nyampu
kularna (--) mitirnikangu // // kurdu ngajunyangupurnuwajawaja |'
kuja yinpa japantarrapinyi.  nyampurlaju.  ngalipajukulparlipa
mitipungu.  puntunpa wajampajarrija. (...) kanpa yajininyanurlalku
mitipinyi.  mitipinyi kanpa yajininyangurla.  Ngaju karna nyinami
ngajunyangurla (...) walyangka nyampurla.  'yawu.  ~karnalu wapami.
nyinami.  wurnturu.  (...) ngayi karnalu nyinami.  nuu karnalu yani
yuwarlikarikirra |' wurnturu |' ngayi karnalu wapa wirlinyipuka.
(...) wirlinyi karnalu wapa  |- marlu karnalu pinyi |- miyi
karnalu ngani yangka  -ngawurrpa.  marnikijirlangu.
yarlarlangu.  manu ngarlajiyi.  manu yuparli.  ngula karnalu
nganinjarla kulpamirni.  ngalkirdi karnalu ngarni |' marlu karnalu
ngarni kuwana karlalu ngarni pilja |' kuwana.  pilja.  kuwanaju
walypalikirlangujala _ kala pilja.  ngula karnangku
yimingarrini.  yuwayi ^ nyampurrawa + Jungarrayirlangu yanurnu |'
ngula karnalu wapami _ karnajana nyampu (....) maku (..) yirrani.
karlumparrarna wapaja |- yinyarra karlumparra  warnakurlangupinki
|'|' (...) jalawanpirrirla wapaja _ Jampijinpa.  ngulajangka yinirra
ka wapami |' karlarra (janyingki?)-pinkirla |- --- nyampurra kurlirra
|' warntaw(a/u)(rd/rr)u-pinkirlaju ka wapami yangka warntawu(rd/rr)u
ngalipanyangu Japanangka.  ngalipanyangu yangka warnta(ng/w)urru
kujakarlipa praajjarrimi  Japanangka.  ngalipa.  manu
walykapinki (...).


    


    }


Johnson.  Sept., 1973, pp. 1-11




    
Napurrula, jaru nyampu, kujanpa yilyajarni, ngulaju ngurrju.
nganimpaku.  panungku nangkulu purdanyangu |- tapiyirli Jampijinparlu
|- mikiyirli, tiniyirli, ngajulu.  ngularnangkulu ngurrju purdanyangu.
kujanpanganpa yilyajarni.  kujarnangku nyurruwiyi yilyajarra jaru,
ngulaju ngurrjujarrija mardanpa ngurrju mardanpanyanurla |-
wardinyijarrija.  jarukuju.  kujarnangku ngaju yilyajarra.  jaru
kujanpa nyuntu yilyajarni, ~kujakapala |- Japangardijarrarlu |- kuyu
|- parntirninjaparnka, manu luwarninjaparnka, makitirli, ngulaju
ngurrju.  kuyupungurlu.  kuyupungujarra yikanpalangu mardarni.
ngurrju.  kuyupungu,  ngulakalujana 
ngarrirni yangka panungku karnalujana ngari 'malamarri'.  malamarrirli
yika kuyu pinyi.  wirijarrarlulku yikapala kuyu pinyi.  Ngula kapala
kanyirni.  yumurrukurlu yikapala kanyirni, ngulakanpa  Japanangkarlulku pintiparrini.  pinti ~yangka kujakalu
pajini  mani kuja.  ngulakalujana 
ngarrini karnalu 'pintiparriniji'.  ngulanya.  kala, ngapangawurrpa,
kuyu, yangka warrarnapiya, o kujakalu ngarrirni |-
yatujumparra(rnu/rlu) Warlpiri panukarirli -rlangu
yangka ngulaju |- .   kalu ngarrini |- Warlpirirlijala,
o  kuurinji  nganayi, Warlpiri.   kalu ngarrini.
ngapangawurrpaju kuyu.  pinarna ngaju, kalarna ngajurlangu manu, kuyu
nyanungu kalarna manu ngapangka yatujumparra, kujalparna ngaju
warrkijarrija, , ngula kalarna panu manu.  ngajuluju.  kuyu
ngapangawurrpaju.  .  kala yirdi yangka nyampu panukarirli
kujakalu ngarrini |- warlparawardingkirli, kulakarna ngulaku yangka
pina ngajulu nyina.  yatijarrajayirtilki kujakalu panukarirliyarrini,

yatuju , ngula kalu ngarrini |-
.  yapangkuju.  kuyu ngapangawurrpaju .  ngulamipaku karna
pinaju  nyina.  nyampu karnalu panu wangka, panukarirli kulakalu
yangka milyapinyi,  kujakalu Warlpirirli nyampu yatujumparra
yarrinimipa, ngulaju 'yawn'.  Yurntumurla kujakarnalu nyina manu
nyampurra kirlangu panu, lurnpakurlangu karnalu
ngarrini yangka .  ngulaji |- kuyu warrarnapiya.
ngapangawurrpaju.  kulakalu palkanyanyi nyampurlawangurla, nyampuju |-
lawajala, kulaka ngapa yangka nguna nyampupiyarla |- kuyu nyinanjaku
nyanungu  nyampupiyarla, ngurungka, lawa.  manangkarla yikarnalu
nyina |- manjangka.  manu payarrparlakula.  payarrpa karlipa ngarrini
pamarrpa pirli.  yirdipatu yangka, Warlpirirli.   witajarra,
kujanpalangu pipangka yilyajarni |- , ngulaju ngurrju.
witajarra.  nyangurnapalangu.  mardani karnapalangu palkaju nyanunguju
witajarra Japangardijarra.  wirijarralku.  ngulanya.   nganayi,
Japangardi, ngulaju ngurrju.  kuyupanturnu.  kuyu ka pinjaparnka
wiringki nyanungurluju.  ~kujakapala pinyu janganpapiyarlangu, ngulaju
ngurrju.  nguru nganimpanyangurlaju ka ~yangka janganpaju nyina |-
witajala.  o ~kula ~kanyina palka kujangula, lawalkulu jalanguju kala
|- nyurruwiyi mardalku nyinaja ngari, nyurruwiyijalalpa ~yangka
nyinaja palkaju, yatujumparralku kalu nyina |- palkaju yangka 
taawinjayiti kujaka nyina taawin(i) yatijarra karri, ngulamipawanalku
ka nyina janganpaju.  ngulanya.  kala kulaka nyina nyampurlaju |-
janganpa palka _ lawa.  manangkarrarlaju.  nyurruwiyi -lpa
palkajala nyinaja manangkarra nyampurla, kala marda yingalu
mukupalija, kala ( ) kujanpa (jana? nganpa?) yangka yimingarrurnu |-
yapa.  Yapa kujakalujana mukurluwani, nyiyaku kalujana luwarni
wiyarrpa?  kujakarnalu nganimpa nyina walypalirla, ngulaju wurduju.
walypali, yapa karnalu nyina jintangka ngurrju.  wurdujumipajuku.
kulakalunganpa nyampuwardingki nyurunyurujarri.  lawa.  ngurrju
kalunganpa nyina.  nganimpa karnalujana ngurrjuyijala warrkijarri.
Yurntumu, Yurntumu, ngulalpa ~yangka wita-wiyi karrija yuwarli
nyurruwiyi, jalangu, witawangulku ka parntarrinjini, yarda(?) kalu
ngantirninjayani.  yangka kalu |- yarda wirimaninjayani.
wurnturujarrinjayanilki ~yarda.  ~kajinpa ngaka yanirni, ~kapinpa
marda karinyanyilki.  yuwarli wirilki.  Yurntumuju.  wirilki.
panukari kalu wangka, nguru warlalja maninjaku yangka, yapa panu,
nyampuwardingki Yurntumuwardingki, ngurungka nyarrpararla ~yangka
nyinanjaku, ~kujakarla nyanunguku karri ngurunyanu, ngulangka
kapilinyanu nguruyijala yangka kapilijana yinyi, kapilinyanu 
yuwarliyijala ngantini.  kapilijana walypalirli.  kaji yapakari
~yangka ngampurrpa ka nyina, nguru nyanungurlaku, walya maninjaku,
nyanungunyangu nguru.  Ngulangka kapilirla walypalirli yuwarliyijala
ngantini.  kapilirla yinyi.  ngari yikalu wangka.  panu.  jintakari
kapilirla yinyi Jungarayiki karlarra (panyuku?).  nyurru karnalu
wangka.  walypalili  wiriwiri wangkaja wurduju.  ngurrju.
"yuwa kapirnangkulu yinyi".  ngulajangka, nganimpa panukari murnma
karnalu nyina.  ~kulakarnalu ~yangka wangkami.  jintawiyi karnalurla
mani ~yangka panungku.  yapangku manu walypali wiringki.
ngulanya.  nyampu karnangku yilyamirra, ~kujarnangkulu yalarni lata
yilyajarra -rnangkulu lata panturnurra nyampuwardingkirli, yanirni
~japanpa pina ~nganta nyampukurra Yurntumukurra, pinapinamanijaku,
Warlpirirli |- yapa kurdukurdu, nyampuwardingki, walypalikirlangula
-rla kapili nyina, n' nyuntulu kapinpa yanirni yapakurlanguku
|- yimirlilki ~yangka Warlpirirli pinapinamaninjakuja.  .
rayitimaninjaku ~yangka, riitimaninjaku Warlpiri.  pukungka.  ngulaku
karnangkulu wantamijarri Yurntumurla.   maniyi karnangkulu
mani,  nyiyaku kajinpanganpa maniyiki nyuntulu kajinpa
wantamjarri , -rnangkulu |- nyiyaku kajinpa ngampurrpa nyuntu
nyina maniyiki, ngula ~yirnangkulu mani.  nganimparluyijala
~yirnangkulu yirripirlayini mani.  ~yinpa ngulangka ~yangka yanirni |-
Yurntumukurra.  ~kajinpa ngampurrpaju nyina.  nyuntulu kajinpa nyarrpa
purdanyani.  nyampu kujakarnangku wangka.  Napurrulaku, nyampu
karnarla  wangka Napurrulaku, ~kujanganpa nyanungu wangkaja,
ngulaju ngurrju.  ~kujaku wankaru nyina, manu kurdu jirrimakari `
jirrimakari  ngulaju ngurrju.  ~kujankulu yunparnu, pulapa,
nyurrulanyangu, , ngulaju ngurrju.  ngurrjunyayirni.
ngulajuku |- Japanangka, Japangardipatu, Napurrula, 
nyampunya karnanyarra wangka.  ngulajuku.


* 





Kalalu yanu.  Mungangkaju kalalu kutulku, kala-jana yarda payurnu
purlkangku pampangkuju.  Kala-jana payurnu: "Kutulku-nya?"
Murnma-juku karlipa yani yungkaparri-karrikarri,
kutu-karrikarri."  Kalalu yaninjayanu---u, kalalu jirrnganja
nyinaja kulkurru.  Kalalu nyinaja pardayi, kutukari mungangka
kalalu yanu.

"Wurrarlipa walyka-jarriwiyi, jijajangkanyayirni."  Kalalu
panungkulku manu, jintakarirli kala jija-manu, kalalu kangu
jijangka pampaju, kirdanyanu.  Ngulawarnu kala-jana payurnu
pampangkuju.

"Kutulku-nya karlipa yani?"

"Ya, kutulku.  Nyampu-kularlipa warrkarnu purturlurlaju,
ngalyarrparla.  Ngalyarrparlajurlupa wari-yanu, nyampukula,
kutulku karlipa yani."

  "yatiyi!  Purraku yirna ngarni, mirniji purrakurlu.
Yinkijili walyka-mani-rlangu, yarlirni-langu."

Kalalu yanu---u nyampu-kulaka watiyaju karri ngapangkaju.
Kalalurla ngapa manu mardungku.  Kalalu yirrarnu.  Kalalurla
yungu,yungu, kalalu yarlurnu, yarlurnu kalalu.  Warlu kalalu
yarrpurnu ngapangkalku.  Kala wangkaja purlka-pardu yaliji.
"Walykalkurna nguna ngurrjulku."  Kalalu muku yarlurnu,
'weti'-manu.  Ngulawarnuju kalalu mungalyurrurlu, kuyu pungu.
Kalalurla jurnta-yanu, karnta, ngarrka.  Kalalu pungu kuyu
pakururlangu, purdujurru, mala, janganpa kalalu pungu, kalalurla
kangurnu, kalalurla yama jawirdiki ngantarrinjayanu 
pampakuju.  Kala ngunajayi.  Kalalu wita-witarlangu
jina-mardarnu wurlkumanu-wurlkumanurlu.  Kalalu nyinaja nyinaja
nyinaja.  Nyurru rdipija jinta?ju.  Kalalu purraja kuyupardu.
Panukarirli kalalu kangurnu.  Kalalurla yungu.

"Kuyu nyampukula nganja!"

Kala ngarnu, ngarnu.  Kalalurla janganparlangu yungu, manu mala.
Kala ngarnu.  Panukari pirntirrili yirrarnu.

Ngamingka ka nguna pirntirrirla kankarlarra malikikijaku.
Maliki yangka warnapari-nyayirni kalalu mardarnu, kuyu-punguju
warnapari.  Nyurruwiyi kala karrija.  Ngula.  Kala malikirli
kuyu pungu, ngulangkaju.

Ngula-warnu kalalu nyinaja----a, kalalu ngunaja---a. Kalalu
lawa-manu ngapa yaliji, kalalu tarnnga nyinaja, marilpi
jirramaku marda, wita marda, wiri marda.  Warlu kalalu kangu.

"Ngari karlipa yani ngapa wirikirralku, Jilakurralku.
Wirijarlurla karlipa yilya tarnnga karlipa nyina, kalangalpa
ngapawangurla janka."

Kangu kalalu.  Nyinaja kalalu.  Maju-jarrija kala, purlka
nyanunguju, milpaparnta, majulku.

"Kari karna majulku nyina."

Kuja-jarrija muku, maju-jarrija muku.  Purlkalku-nyayirni.
Purlkalku kala maju-jarrija.  Wali kalalu yalirlajuku
wajawaja-manu.  Kalalu wajawaja-manu.  Kalalu yanu,
kirdanyanungurluju kalalu yanu, kalalu-jana yanu yangka
ngatinyanukurlu, wurlkumanu nyanungu ngula wajawaja-manu.
Ngulangku kalu-jana ngatinyanurlu kangu kalalu-jana, ngari
parnka panungku, yapakarirlangurlu.  Kalalu yanu, yarlparu,
yulanjayanu kalalu.  Kalalu yampija, kalalu yanurnu pina, might
be wantapardukari kalalu yanurnu.  Wantapardukari kala-jana
karrija.  Wantapardukari kulalu nyinaja, ngulawarnu kalalu
yanurnu.  Kalalu yanurnu, nyanungukurra, kalalu pardu-manu,
kalalunyanu wardu-yirrarnu, nyanungurlaju, jajinyanurla.  Kalalu
yanurnu, jungarni.  Kanardi, kalalunyanu nyampukurra yirrarnu,
miyalukurra.  Kalalunyanu wardu-yirrarnu.  Kujarlu kala-jana
wangkaja...  Ngula karlipa wangka, wangkami nyampukula, kalalu
muurlpalu-jana warda-wardayijangka nyurnukujaku.

Kuja ngari kalalu ngunaja jukurrpa tarnngajuku.  Nyampupiya
kuja? karlipa nyina, jalangu.  Nyurnuwangu, lawa, nyurnuwangu
kalarlipa nyinaja, lawa.

Nuwu, nganayirlangurlu kala-jana pungu yangka,
walypalikirlanguwangurlu lawa, lawa kalarnalu nyinaja.
Kalanganpa yangka miirntarlupuka pungu, ngulapuka.  Kalalu-jana,
kalalu yangka watiya yungkurnu kalalunyanu yulyurdu ngurrju-manu.
Kalalu ngarnu yangka watiyapardukari, jintakari yangka
jujuminyiminyi.  Kalalu ngapakurra yirrarnu.  Kalalu ngarnu,
ngulawarnu kalalu ngurrjulku nyinaja - marna mirrijini, ngula,
kala-jana ngurrju-manu.  Wita-witarlangu.  Patuturlangurla
kalalu-jana kunjuru purraja, ngulangka.  Kalalu-jana ngurrju-manu
yalumpurlajuku, mirrijiniwangurla walypalikirlanguwangurlayijala.
Yapangkuwiyi kalalu-jana ngurrju-manu.  Marnarlangu,
watiyarlangu, ngula, mirrijini, yalumpuju kalalujana
ngurrju-manu, tarnngangku.  Ngulawarnuju kalalu yangka yanu.
Kalalu nyinaja.

Ngulawarnu kalalurla yungu yangka yapakariji, mardirtiwanguju
yangkaju ngapurlu kuja-kanjayi, kalalurla yungu watiki.  Yangka
wiri-nyayirni, kalalurla yungu.  Miirlmiirlpa kalalu nyinaja
nyurruwiyiji.  Nuwulu yungkarla witarlangu ngapurlu
kuja-kanjayirlangu, lawa, kujamipa kalalu nyinaja ngapurlu.
Kalalurla yungu, ngulangka, ngarrkaku, ngurrjurlanguku.
Kirdanyanurlu, ngatinyanurlu kalalurla yungu, jurdaljarlu yungu.
Kalapala nyinajayi.  Nuwu kalapala nyinaja yalumpu yangka, kala
kirdanyanurlu mardarnu tarnngangku.

Ngulawarnuju, jintakarilki kalarla nyinaja yalumpu yangka kurdu
witawarnulku, kala wurra wiri-jarrija, kala kamparruwarnuyijala
kapirdinyanu kala mardarnu.  Kalalurla yarda yungu,
wirilkiyijala, witawangu, lawa, nyampuju jalangurlu majulku.
Walypaliwangurla kalalu nyinaja miirlmiirlpa.  Nuwulu yungkarla
wirirlangu, yapaku, ngarrkaku, lawa; kalalu nyinaja
miirlmiirlpa-nyayirni nyurruwiyiji, maju.  Kaji yangka, mantarla
wita, kapili pantikarla.  Kalalu yangka maju-jarrija, kalalu-jana
panturnujuku wita-witangurluju, maju.

"Witanpa yalumpuju yampiyarla."

Kalalu-jana ngarrurnu.

"Wita yalumpujunpa yampiyarla!  Kala kanpa marda maju-mani,
murrumurru-mani, kuja."

Kalalurla pantirninjarla puntarnu, kala yarlukururla nyinaja.

Ngula-warnuju kalalu yangka purda-nyangu, "Panturnurlupa yangka."
Ngaka kalalurla wiri yungu.  "Pantirninjawarnu yangkarlipa
nyurruwiyi panturnu."  Wali kalalurla ngulaju pina-yungu ngakalku
wiri-nyayirnilki.

"Nyampunya karnangkulu yinyi yangka ngulangurlurnangkulu
panturnu, tumaji yinpa wita manu.  Witanpa yampiya, yangka kuja
nyurruwiyi ngularnangkulu pungu."

Kalalurla nyanungukuyijala yungu.  Kalalurla yimi ngurrju
wangkaja ngurrju.

"Yuwayi, yinyi karliparla.  Pina-yinyi karliparla, yangka.
Yangkapiyayijala warrurawanguku, lawa, jungarni-nyayirnikiji.
Japanangkaku, Jakamarrarlu mardarla yungu, kujarlu, manu
Napaljarrirli - kuja.  Kuja ngari yangka jintjuku karla karri --
jungarni-nyayirni.  Nati yangka 'wrong one' -- maju yalumpuju.
Ngaka nyampurla jalangurlu nganayi-manu, yungu kalu nyampurla
nyina jalangu -- maju.

Tikirli , nuwulu warrurarlu rdakurl-yirrakarla
karnta, kapili pungkarla tarnnga, wingkiparduju -- maju.

"Karirnalu pungu."

Kalalunyanu wangkaja.

"Karirnalu pungu yangka wingkipardu yalumpuju maju."

"Yuwayi, pungunkulu punku.  Punku wingki-jarrija.
Wararrji-jarrija, maju."

Ngula-warnuju, kalalu-nyanu yangka ngarrurnu, kalalu ngari
kalalu...

Wurduju kalalu yaliji pinjanulku, 'tiriki-maninjarla' yilyaja.
Juju kalalurla wurnturu yali-kanjayi, kalalu yanu---u, kalalu
juju kalalu ngurrju-manu yali, yaliwana, kuja-pirdinypa,
karlarra-pirdinypa.  Lawa kakarrara-pirdinypa,
karlarra-pirdinypa, kala jalangujalangu-langu kalu, maju-mani
kalu-jana yalumpuju.  kalalu-jana jujungkulku ngarnunjurnu.

Jujungkulku kala ngarnunjunurnu maju-jarrija kala, yali.
Jirramaku marda wanta-jarraku kala ngunaja, wantakariki, kala
lawa-jarrijalku. Kalalu wajawaja-manu, ngula.  Jirrinyparlu kala
ngarnu -- yalumpurlajuku -- kalalu yarda yilyaja wurnturukurra.
Ngardarri yangka -- yankirri -- ngardarri yankirri, ngula kalalu
waljirni, ngula kalalu ngurrju-maninjarla yilyaja karlarra.
Warlawurrurlangu marda -- yangka warlawurru.  Ngulangku kalalu
waljirninjarla ngurrju-manu.  Mardukururlangu, manu palya yangka
-- kuja-mani --ngunakalu.  Ngardarriyijala kalu ngurrju-manu.
Tirlarrirni kalu.  Yali kala yanu.  Ngarrkarlangu kalalu manu --
warrmarla.  Warrmarlarlangu kalalu manu, ngardarrirli
nyanungurluju panu, warrukirdikirdi kalalu yanu.  Ngulawarnuju
warrmarla kalalu juturnu pardija, warrmarla kalalu yanurnu,
kalalu panturnu -- yawarrarlu.  Wanarrimipa panturnu --
warrmarlarluju.  Ngulajukulu yanurnu, yinya kalalu panturnu
yalumpurlajuku.

   "Nyinakayilki -- ngurrjulku."

   Panturnu kalalu, kalalu pina yanu. Ngulawarnuju,
pantirninjayanu, yaliji kalalujana yaliyijala jungarni-jarrija,
yangka yalikanjayi.  kalalujana yaliyijala yarri-yanu --
warrmarlayijala.  Kalalujana kuja 'up and down'-jarrija kuja
yangka.  Kalalu nyanungu kulpaja yarri-yarri, "yirlipajana
pantirninjini."  Kalalu yanu---u.  Nyampu kalu warluju yingkirni,
yalumpulku kalu warluju yingkirni wurnturujuku.  Kalalu yanu---u,
jungajuku kalajana nyangu yaparlangurlu.

   "Warrmarla kalu yaninjinilki.  Warrmarla kalu yaninjinilki
yapa.  Witawangunyanyirni jintakarirli.

   "Watiyalu ngurrju-manta.  Warrmarla kalu yaninjinirni.
Watiyalu ngurrju-manta waja.  kala kalungalpa pantirni,
jungarni-mantalu watiya."

   Kalalu-jana yanurnu.  kalalunyanu katurnu yangka
jintarlangurlu, yali yangkarlangurlu warrmarlarlangurlu,
ngulalujana nyurruwiyi panturnu.  kalalunyanu nyanungurlu
kalalujana panturnu.  kalalujana, kala "gang' kalajana
yarri-manu, yangka jirramarlu, jintangku.  Kalalunyanu panturnu,
panturnu, panturnu.  Yampijalu yalumpurlajuku.  Jintakariji,
nyanungu, ngulawarnuju, yangka maju ngaka kala jintarlangurlu
yapa panturnu, yapakariyinyanu, jinta kala panturnu, tarnnga,
ngulawarnu kalalu jungarni-manu.

   "Nyampurlu panturnunjunulku." Wirliya kalalu milya-pungu.
"Yangkangku waja panturnu."

   "Yuwayi wirliya karnalu nyampu jungarni-mani.  Nyampukula
panturnu yangkangkujuku."

  Kalalu wajawajamanu, yampija kalalu, yanu kalalu wurnturu --
marilki.  Yulanjayanu kalalu---u, wangkaja kalalu.  Kalalu yanu
warrmarlayijala -- jarnpalku.  Kalalu yarri-yanu jarnpalku,
kurtaji-putu  ngurrju-maninjarla.  Yuwayi.  Putukurlulu
yanu, nyanjawangu.  Kalalu yanu---u, kalalu yanu---u
ngapakarikirra, warluju yalumpukula kalalu yungkurnu nyurru.
Kalalu yanu.  Yajiki jintawiyi yanu kala.

   "Karinganta yapakari nyampuju kalu wapami wirliya
ngurrangkaju kalu nyina, panukari -- yapakari.  Mirni marda ka
nyina wurnturu -- yapakarirla -- panukarirla."

   Kalalujana wurrangku nyangu yapakariji, wilypi-pardinjawangu.
Natili yangka wilypi-pardiyarla yapapanulku yalumpu, naa kalalu
parlangkajuku karrinjarla yanu -- jarnpa.  Ngulawarnu kalalu
yanu.

   "Nyanungu marda kalalu nyangu yinkili nyanungu yangka ngula
panturnu.  Nyangunya."

   "Yuwayi, nyampukula wirliyaju wapaja nyanunguju pirrarniji.
Pirrarnijilpa wapaja.  Nyampukula wapaja."

   Ngulawarnu jintayijala parnkaja---a, ngurrangka
yalikanjayilpalu panuju nyinaja.  Nyangu."might be'
pirlirlangurlalpalu nyinaja.  PIrlirlangurlalpalu nyinaja --
jarnpa-wati, jintangkulpajana nyangu.  Nyangulpajana ngurrangka
jintangka.

   "Nyampukula karinganta nyanungu."  Ngurrangkalpajana nyangu.
Ngurrangkajulpajana nyangu.  Nyampuka nyina ngurrangkaju.  Kalalu
ngunaja, rangkarr-ngarnu kala.  Yaninjayanu kalalu kulkurrukari.
kalalu yanurnu---u, kalalu---.

   "Yalumpurlakula ka nguna watiya karrinya. Yalumpukula ka
warluju jankami, kalakalungalpa purdanyanyi, nyanyi kalu.
Karinganta kalu jardalku ngungkurru-pangirni 
kujarlu.  Jardalku ka nguna.  kalalu yaarlyaarl-pirri-manu
yalumpuju.  Nyampurla kalalu pirri-manu.  Nyampurla kalalu
pirri-manu.  Kalalu muku pajurnu , muku pajurnu kalalu.

   Yanurnu kalalurla, kalalu rduuly-pajurnu yalijiki.  Kalalu
rduuly-pajurnu yalijiki.  Pungu kalalu, kalalu mungangkajuku
wankaru-manu.  kala yakarra-pardija yali kulanganta ngurrju.
kala nyurnu yalumpuju. Wankaru-manu kalalu.  Kalalu nyangu
pirlingkarlu.  Pirlingirli kalalujana nyangu -- wankarujuku.
Yangkalpalu wankaru-manu mungangkajuku.  Wali nyangulpalu.
Nyangurla nyurnu-jarri, yalilki kalu yula nyanungu
nyurnu-jarrija, yula karla yalikila yapaju -- ngatinyanu, yangka
pimirdinyanu.  Ngulalpalu --- kirdanyanurlangu yulajalparla
karinganta maju-jarrija.

    Walilpalu -- yalumpuju -- majulku mardarnu. `Might be'
kulkurrukarijangkaju, kulkurrukari maju-jarrija.
ngurrjumaninjarla ngulaju marlaja maju-jarrija.  Ngulajangkaju,
yirrarnunjunulu kuja wajawaja-manu yalumpu, milyingka
yiirrarnulpalu, `might be' pirntirrirlalpalu yirrarnu nganayirla
pirntamanurla.  Pirntamanurlalpalu yirrarnu.  Yanulpalu
yulanjayanu -- wurnturu.  Ngapakarikirralpalu yanu.
ngapakarikirralpalu yanu---u.  Ngulawarnujulpalu nyinaja kirtangi
jirramaku marda, warlamarra-maninjakulkulpalu yanurnu.

   Nyarrparlajangkalu nyanjanurnu?  Wurnturujangkalu marda
nyanjanurnu. Walilpalu ngulawarnuju --kangu -- warlamarra-manu --
turnuturnu-manu, walungkalpalu purraja, warlungku
warlamarra-manu.  Yali yangkalpa jawajardu maju-jarrija.
Jawajardujulpa maju-jarrija yangka warlamarra-mamnulpalu.  ngula
yangkalpalu pinjanurnu.  Ngulajangka mukulu maju-jarrija --
jintawarlayilki - warlamarra -- warlujangka, yilpalujana
warlamarra-manu nyurruwarnupaturlu.

   Jalanguju, kajika karrimi ngulapiyayijala -- maju.  Ngula
kalu palka-mani warlungkalku.  Warlungka kalu palka-mani.
Karinganta nyampu, nyampujukulparliparla waparlku nyinaja.
Nyampurlujukulu maju-manu, mukulu maju-jarrija nyampukula.
Ngulangka kalalu wangkaja, karinganta ngurrju.  Ngurrjulkulpalu
wangkaja -- ngurrju.  Kuja-kujaku naa nyinaya yapa pinjawangu --
ngurrju.  Ngurrju wangkajalpalu.

   "Ngurrju waja, watinyarra-watiinyarra ngunanjaku."  `That's
square' Ngurrju.  ngulajulpalu lawa-nyinaja yalumpurlaju, yangka
`square'ngkalku.  Lawalpalu nyinaja ngurrju.  Wangkaja yangka
yimi ngurrju.

   Ngulajangka, miyilpalu ngarnu, nganayi jawirdiki kunarri,
ngulangkulurla ngarnu, nyurnuwarnulparnalu yilpalujana
ngamirnipukaku yirrarnu.  Nyampurla kuja karlipa yirrarni
--ngamirnipukaku.  Kurapaka, kalalujana yungu.  Yali
nyurnuwanawana ngamirnipukarlulpalu yurrujurlarlu ngarnu.

   Ngulawarnujulpalu, lawajulpalu ngarnu, ngayi karlipa miyimipa
ngarni.  Nyurruyijala yangka, lawa-jarrijalu muku yapaju --
nyurruwarnupatu.  Yangka yalumpujulpalu ngarnu -- yapa nyanungu.
Warlamarrarlu -- warlungku kujalu jankaja.  Kulkurrukarilpa
jardangkarrajuku maju-kjarrija warlujangka w Yangka kuyurlangu --
watiyarlangu yilpamanu -- watiyarlangu yilpa jarna-manu wiri --
pirrjirdi -- walilpanyanu yalumpu warlamarra maju-jarrijalkulpa,
yilpa katurnu.  Maju-jarrijalku, ngulajangkaju.  Warlu yalijilpa
jarna-manu wanta wirirlangu yulyurrpurla.  Ngulajangkajulpa,
ngulajangkajulpa majujarrija tarnngalku.

   "Nyiyajangkanpa maju-jarrija?"-lpalu payurnu yapangku.

   :Wali, karija nganta yalumpuju ngayi warlurna jarna-manu.
Warlurna jarna-mana waja wiri -- pirrjirdi -- kirrirdimpayi.
Wirinyayirnirlirna manu, ngulangkujurna maju-manu."

   "Yuwayi, maju-jarrijanpa yalumpuju."

   Kalalu nyangu.  Ngangkayirli kalalu marnpurnu --
ngangkayirli.  Kalalu ngulajangkaju ngangkayijangkaju, kalalu
nyanu.

   "Karinganta warlu nyampuju, warlu maju -- warlamarra.
Warlamarra marda nyampuju maju-ajrrija."

   "Yuwayi, warlamarra marda yangka kalalu ngangkayijangka
nyangu."

   "Yuwayi! Yantarni! Warlamarra marda maju-jarrija nyampuju."
Wita ngari yangka yalumpu kalalu nyurruwiyi., kalalujana
warlamarra-manu -- ngula.  Maju-jarrija.
Ngangkayikirlirlilkilpalu nyangu.

   "Nyampujurna nyangu yurlpulypakurlu.  `Might be'
warlamarranya, maju-jarrija.  Warlamarra marda maju-jarrija
yalumpuju."

   "Wurra kajirlipa yarda nyanyi."

   Walilpalu yarda nyangu panukarilki.  Jintalpalu warlujuku-
manu, kunjurnu, yulyurdu, manu yurlpulypa.

   "Kala warlamarra yalumpuju -- maju-jarrija."  Tarnngajukulu
yuju-manu  yangka warlamarra tarnngajuku.  Warlungkulpa
jankaja nyampurlu, yangka yapajangkarlulpanyanu pungu --
warlamarra-manu.  Panurlangulpalujana warlamarra-manu, wali
panujuku -- lawajarrija muku. Warlungkujukulujana muku lawa-manu.

   Ngulajangkajulpalu yulaja -- wajawaja-manulpalu -- lawa
nyinaja -- kulanyarrpararla -- yalumpuju waja -- yangkaju marda
ngunaja maju -- kulungka -- nyurruwiyi.  Kaji marda kulu
ngunayarla yangkaju nyurruwiyi - maju -- kaji nyinakarla
kujakujaku ngurrju -- nganayiwangu -- linjajarntiwangu -- kaji
nyinakarla ngurrju -- yangkaju nyurruwiyi -- ngurrjungkarnikarra,
nyurrilypawangu -- yapa pinjawangu -- nyinakarla -- tarnngajuku.
Ngurrju ngulaju kapi nyinakarla.  Ngurrju ngulaju kapi nyinakarla
-- nyurnuwangu -- maju-jarrinjawangu kapi nyinakarla --
ngurrjunyayirni -- yapaku jangkarduwangu.  yapajangkaju kalalu
maju-jarrija kujajuku -- warlujangka -- warlamarra-maninjawarnu.
Kalalu wajawaja-manu.  kalalu yanu.  Kalalu ngyurrju nyinaja.
Kalalu yangka ngangkayirlangu, kalalu witarlangu kalalujana
maju-jarrija, nyurnu-jarrija miirntajangka.  Wali kalalujana
ngangkayirliji ngurrju-manu.  Kalalujana manu -- ngangkayirli.

   Ngulawarnu kalalujana ngatinyanuku wangkaja.

   "Karinganta nganayirli yurrkalyparlu pungu -- miirntarlu.
Yurrkalyparlu pungu.  Yalumpujuku.  Lawa, ngurrju kapi ngulaju
nyina.  Mirrijini watiyarla yungka!"

   "Yuwayi, pajirni karnarla jalangurlu watiya.  Kapirna
purrami.  Kapi ngarnirlangu.  Kapirna purrami kapirna."

   Kunjururlulpalu purraja warlungku.  Walilpalu ngurrju-manu --
miirntajangka -- yalumpu kujalpa maju-jarrija.  Wali
ngurrjulku--u parnkanjinanulku kurdu yaliji.  Ngurrjulkulpa
parnkanjinanu watiyajangka -- parrkangku yilpalu parda
ngurrju-manu -- mirrijini.  Mirrijini panujarlu ka karri --
marna.  Nyampukula puwuju -wana ka karri.  Kalalu nganpa,
ngurrju-manu kalalujana yalumpurlajuku.  Ngangkayi yapawiyi
kalalu nyinaja 'doctor'ju.  Kalalujana ngurrju-manu.  Nyurruwiyi
kalalu nyinaja ngangkayikirli palkakurlu -- yapaju.  Kalalujana
ngurrju-manu, kalalujana nyangu -- yangka palka-manu.

   "Karinganta miirnta."

    Kalalu-jana nyangu ngangkayi-kirlirliji.  Ngangkayi-kirli
kalalu-jana yangka yapa-kariiji yurnurnurru.

    "Kari maju-karrija nyurru-warnu, kajirlipa yangkaju
ngurrju-mantarla.  Kajirlipa yangka-juku ngurrju-mantarla,
ngangkayirliji.  Kala maju-jarrija nyurru-warnu.  Yuwayi,
kajirlipa yangkaju, nganayilki, majulku ka nguna."
Yarda-jangka-langu kala maju-jarrija, kala nyanungu maju-manu.
Kala ngunaja --- a.  Ngula-warnu kalalu yarda marnpurnu
yangkangku panu-karirlilki ngangkayirli.

    "Yuwayi, maju-juku.  'Tumaji' nyurru-warnu.  Kajinkili ...
-mantarla, ... marda, kapurnalu ngurrju-mantarla.  ,
ngangkayirliji;

    "Majulkurna nyangu, majulkurnalu, kula marda ngurrjujarri,
kapu marda tarnnga-juku maju-jarri, tumaji yulpu, 
miyalu,, nyampurra, kurturdurru-jaka-jaka maju.  Maju-jarrija
muku.  Lawa kulalparlipa ngurrju-mantarla.  Tarnnga-juku marda,
maju-jarrija."

    Ngula-warnu kalalu nyinaja, kalalu mardarnu, wurrangku
kalalu mardarnu, Kalalu tarnngangku mardarnu.

    "Yi!  Yantarni-wiyili yinkili yawuruku-wiyi tumaji maju
nyampuju.  Karnaju wajampa-jarri, kala kaju pirla-yampi,
parlkarnirli, parlkarnirli kala kaju ngaju pirla-yampi.
Yardalurla yukaya ngangkayi-kirliyijala."

    Ngula-warnu, kalalu wurulypalku yanu, ngarrirninja-warnu,
yalumpuju.  Ngarrirninja-warnu kalalu yanu yangkaju majungkalku.
Nuwu kalalu-jana ngati-nyanu manu kirda-nyanu ngarrurnurra,
ngangkayirli, yangka,  kalalu nyinaja nyurruwiyi,
purlka-purlka, kalalu ngangkayi-jangkaju-wiyi:

    "Yali marda yanu."

    Maju nyanjarla kalalu ngungu-manu, kalalu ngungu-manu
ngangkayi-kirlirli.  Nuwulpa ngarrurnurra.  Nuwulpa ngarrurnurra
yalumpu maju nganjarla yanu, .  Maju-jarrija
marda, maju-jarrija, panu kalalu turnu-jarrija, kalalu yulaja,
kala-jana wuruly-parnkaja panu-kariki yali-kariki.

    "Yuwayi, ngurra jirramaku mardalu mardaka.  Maju waja.
Yaluyu-wangulku nyayirni.  Yalyu-wangulku.  Ngurra jintaku marda,
jirramaku marda ngayili warra-warra-kangka."

    Junga-juku kala wanta-karirla, kalalu wanta-karirla majulku,
kalalu waja-waja-manulku, kuja ngayi.  Kalalu
waja-waja-maninjarla yanu, kalalu yulanjayanu.  Ngapa-kari-kirra
kalalu yanu, wajampaju.

    Ngula-warnuju, kala yangka nyurnu wantija kurdu-warnu-langu
kala wantija, kurdu-warnu-langu kala wantija, 
karnta-langu, wati-langu, kalalu ngurrju-manu.  Kalalu
ngurrju-manu kapanku ngangkayirli.

    "Nyampu=kula ngayi marnpiki-wiyi yinpa nyanyi.  Warlu-piya
ka nguna, rdurrulpu.  Kalalu jirangku maparnu nganayirli,
waarnarlu, kalalu maparnumaparnu walyka-manu.  Ngula-warnuju
kalalu yanurnu, kari nganta kalalurla yanurnu yangka
ngangkayi-kirli. 

    "Yuwayi, ngurrju ka nguna."

    Kalalu manu yalumpu nyiya-kanti-kanti yarda-langu, kalalu
manu, kirlka-manu kalalurla, murnma-jangka jalangu-warnu-pata,
kalalu kirlka-manu wurrangku kalalu manumanumanumanu, kalalu
wurrangku ngurrju-manu.

    "Yuwayi yirlararnalu ngurrju nyangu pirrjirdi-jala ka
yirlaraju nguna, ngurrju-jala, yulpu-wangu.  Tarla-jala."

    Ngula-warnuju, kalalu yarda yanuja --- a, ngunaja kalalu
juwa-mardarnu , "kapu marda ngurrju-jarri."  Kalalu-yanaka
yali-kirra ngakakuju ngunamirra.

    "Ngaka yirna yarda miyi-nyanyi-ja, jukurra-langurlu."

    Kala yanurnu, jukurra pardinjarla.  Wali kalalu yarda manu,
yarda manu kalalu, kirlka-manu kalalu, muku kirlka-manu
ngurrjulku, lawa.

    "Ngayili miyilki nyangka kaji ngurrju-jarrijalpa.
Ngurrju-jala ka nyina.  Karnalu marnpirni ngangkayirliji."

    Nyangu kalalu, kalalu-jana ngarrurnu.

    "Kari nganta ngurrjulkunkulu miyi ngarni.  Ngurrjulku
kankulu miyi ngarni."

    "Manu kuyu karna ngarni."  wangkaja.  Wangkaja ngurrjulku,
miyiki.  Ngarnu kala.

    "Jungarni nyampu karnangku yirri-pura.  Jungarni karna
yirrirra-pura.  Yanirra kaju.  Mangarri manu kuyu.  Jungarni
karnaju yirrirra-pura."

    Ngula-warnu ngapalku wiri kalalurla yungu.  Kala ngarnu,
ngapa tarnngangku kala ngarnu.  Tarnngangku kala ngapaju ngarnu.

    Ngula-warnuju, kalalu-jana payurnu:

    "Ngurrju nyayirni kankulu-nyanu muku purdanyanyi, kujarlu?"

    "Yuwayi, ngurrjulku karna nyina.  Ngurrjulku karna nyina."

    "Kajili kuyu-langu yarda pungka, tumaji nyurnu-jangka
nganayi-jarri, yarnunjuku-jarri, rampaku-karri karna,
rampaku-jarri.  Kuyujulu pantirni yingarna ngurrju-jarri
ngula-jangka."

    Ngula-warnu, yarda manuyijala kalalu ngangkayirliji.
Nyurruwiyiji kalalu yarda manu.




    "Ngurrjulku kanpa nyina lawa."

    Kalalu marnpurnu ngangkayirliji.

    "Ngurrjulku kanpa nyina.  Nyurruwiyirnangkulu ngurrjumanu,
ngurrjulku.  Kala-jana wangkajalku.

    "Ngurrjulku karna nyina.  Mukujulu katurnu pirlirrparlu,
mukujulu katurnu pirlirrparlu.  Ngurrjulku karna nyina.
Yungkajulu kuyu yangka yalyu warupardi."

    Marlu-langu kalalurla yungu.  Yardipi kalalurla yungu marlu.
Ngulangku kalalu-nyanu yarda ngangkayi-manu.  Yalyu
yirrimiji-langu kala ngarnu.  Kalalu wunjurnu wurramirdi-kirra,
yirrimiji.  Kalalurla yungu, kala ngurrju-jarrija, ngula-ngurlu.
Kala yilyajarra ngurra-kurra ngurrju-jarrinjayanu.  Kari kalalu
nyangu,

    "-ikki  kanpa ngurrjulku nyinajini."
Karnangkulu,

    "Yuwayi.  Purdanyanyi karna pirlirrparlu katirni,
ngurrjulku."

    Wali ngurrjulpa nyinaja tarnngalku.  Wirlinyiyijala kala
wapaja, kala kuyulku pungu, kuyu kala pungu ngula-jangkarluju.
Kala pungurrapungurrapungurrapungurra -- Kala yanurnu, kala
purraja, kalarla kali-nyanuku yungu, karnta warlalja
nyanungu-nyanguku.  Miyi kalarla nyanungurlu karlaja.  Kala
karlaja mangarri nganayi yarla, kalarla kangurnu.  Kala yarda
parnkaja.  Wurajilki kala warru pungu -- u, mala-langu,
purdujurru; yarrkamardi kala warru-pungu, janganpa kala
warru-pungu, kala laja-kangurnu.  Kuyu kala panu kangurnu.  Kala
ngunajayi, pirntirrirla kala puta ngarninjarla yirrarnu
jukurraku.

    Ngula-warnuju, kalalu yanu ngapa-kari-kirralku.

    "Kurdu nganta witaku karla jinirrpa karli.  Witaku karla
jinirrpa karli, kurdu wita ngurrju-mani yinpaju."

    "Kangkarni! yirna marnpirni."

    Junga-juku marnpurnulpa, Marnpurnulpa.  Jinirrpa-miparlu
pungu, jinirrpa-miparlu pungu.  Wali kala yunparnu-wiyi.

    "Yunpaka, waja.  Jinirrparlu.  Ngurrju-manta."

    Ngangkayi-jangkarlu kala ngarrurnu, kala rdapu -rdapu
ngangkayirli.  Wali kala yunparnulku kirda-nyanurlu. 

    Ngula-warnu kalalu payurnu:

    "Ngurrju-nya ka nguna?"

    Ngangkayi-kirlirli yaliji:

    "Ngurrjulku ka nyina.  Ngurrjulku."

    Kalalu warlungka kunjururla purraja, yali wita, kalalu yarda
pirrjirdi-karda purraja kunjururlu warlungku, kala patutu kalalu
pajurnu, manjany-manjanypa, patutu.  Ngulangka kalalu jurnkungka
purraja.  Muku pirrjirdi-manu mirrijinirla.  Mirrijinirla kalalu
muku jankaja yalumpurla-juku, warlungku yulyurdurlu, kalalu
purraja.  Pakarliyijala kalalu-jana kangu wita-wita-languju.
Pakarli yangka ngulangka - parrajarla, pakarlirla; wita-wita
nyayirni parltulku wita kuja palka-jarrija kala, ngula pakarli
kaninjarni, parrajarla, minangkalku kala ngunaja, ngulangka
kalalu ngunaja wita-witaju.  Kalalu-jana kangu parrajarla-juku.
Kalalu wiri-jarrija.  Ngula-juku.







Wali kalalu-jana kunjururlu ngurrju-manu.  Manu Ngangkayi yangka,
ngangkayirli kalalu-jana ngarrurnu: "Kari nganta jinirrparlu
pungu."  Yuwayi nganayi miyalu muku maju-jarrija,
jinirrpa-ngurlu, rampaku-jarrija.

    Ngula-warnuju, kalalu-jana warlungkuju kunjururlu purraja,
patuturla, watiyarlaja.  Kalalu-jana purraja, purraja
kalalu-jana.  Oo... kalalu-ngurrju-manu, yalumpurla-juku,
wita-wita-languju.

    Ngula-jangka kalalu-jana ngurrju-manu yalumpurla-juku.  Kala
ngangkayi-kirlirli payurnu: "Ngurrju-nya ka nguna?"

    "Yuwayi, ngurrju."

    "Lawa ngari jinirrparlu pungu, ngula-jangka ka nguna.
Jinirrparlu ngari pungu.  Ngula-jangka ka ngunami.  Wiyarrpa.
Ngurrju.  Wali mardakayilkili.  Kala ka wanta-langurlu jankami,
wirlinyi-wangurlu."

    Yangkaju nyurnu-jangka kalalu-jana yamangkarlu mardarnu,
walykangkarlu, yantalirli, wirlinyi-wangurlu.  Ngati-nyanurlu
kala mardarnu yangkaju wita.  Kala ngurrju-jarrija
ngulangka-juku.

    Wirlinyirliji, kalalu-jana nyurnu kangu, wali yampija
kala-jana yarda-jangka nyurnu -- yangkaju yapa-kari,
kurdu-kariji.  Kala-jana yarda jankaja wantangkulku.  Maju-manu
wantangku, kalalu-jana wita-wita kangu wirlinyirli,
ngati-nyanurlu, parrajarla.  Wali kala, miyalu nganayi-jarrija,
-jarrija, warlu-piya, miyalu.  Wali kalalu-jana kangurnu,
nyurnu kangurnu.   Kala kirda-nyanurla wangkaja:

    "Kala nyuntunpa kangu.  Wanta-kurra-manu, jankaja.
Jirrnganjalu nyinaya yamangka, kala ka maju-jarri, witaju."

    Kala-ngurrju-jarrija, yamangka miyalu wuruly-jarrija.
Ngulangku kala ngurrju-manu.

    "Ngangkayikirli-jana ngarrika yungulu miyalu marnpirni.
Ngarrinja-yanta-jana ngangkayi-kirli, yungulu yanirni."

    Junga-juku kala-jana yanu ngangkayi-kirlikiji -- i.
Kala-jana manunjunu ngurra kutu-kurra, kala-jana manunjunu, manu
wangkajarra-langu.

    "Witaku, waja, nyurnuku yantarni, yinpa marnpirni."

    Junga-juku kala yanurnu.  Kala marnpurnu, kala muku manu
wita yangka, yurrkalypa -langu kala manu.  Miyirntarlu pungu
yurrkalyparlu.

    "Yardakuju lawa-jala, yurrkalyparlu ngari pungu.
Ngurrju-jala ka nyina, pirrjirdi karna marnpirni."

    Kala-jana ngarrurnu:

    "Pirrjirdi karna ngurrju marnpirni."

    Ngula-warnuju, kala ngurrju-manu, kala yurrkalypa muku manu,
ngangkayirliji.  Kala wunjurnu lirrangku, kala muku manu, muku
manu kala, muku manu kala.

    "Yuwayi.  Kajilpa maju-jarriyarla, ngakalpaju pina
wangkayarla."

    Kala-jana ngangkayi-kirlirliji ngarrurnu.  Kala-jana
ngangkayi-kirlirliji ngarrurnu ngati-naynu manu kirda-nyanu.

    "Kajilpa maju-jarriyarla, ngakajulu wangkayarni yarda."

    Ngula-warnuju, kala-jana yarda payurnu ngangkayi-kirlirli:

    "Ngurrju-jarriya-nya?"  

    "Yuwayi, ngurrjulku ka nguna.  Yangkajunpa ngurrju-manu
nyuntulurlu.  Ngurrju-manunpa yangkaju nyuntulurlu.  Ngari pungu
nganayirli, yurrkalyparlu.  Ngula-jangka maju-jarrija yangka
wanta-kurra-manunjunu wilinyirli; wirlinyi li jirrnganja yanu
ngati-nyanu, wirlinyirla jankaja wantangku, ngulangka
maju-jarrija."

    Ngula-warnu karntaku, pampaku yalikilirli karntaku
wiyarrpaku kala yangka pampa  Nyinanyiyi wiyarrpakarnta
nyinajayi yali karntalangu, wiyarrpa, wurlkumanu kalalu mardarnu.
Milpa nyanja-wangu, pampa.  Kalalu mardarnu, yamangkaku kalalurla
yungu ngapa, kuyu-langu.  Ngulangkuju kalalu ngurrju-manu,
kalalu-jana wurlkumanuwurlkumanu.  Ngula-warnu, nyampu-piya kuja
kalu nyinajayani jalangu-jalangu-langu.  Ngula.  Kalalu-jana
mirrijini-jiki yungu, kalalu ngarnu, ngapangku kalalu
miny-minypa-manu, ngapangku kalalu miny-miny-manu watiya.  Ngula
kalalu-jana yungu, Kala ngarnu.  Ngula-warnuju kala
ngurrju-jarrijalku.  Kalalu yanu ngapa-kari-kirralku.  Yanu
kalalu, kalalu-jana ngapangkulku puuly-mardarnu, Ngapa yalumpurlu
wita-wangurlu kapu-ngalpa yirrarni, ngapalku kapu ngurrju-mani,
(pirri-pirri-mani), kapu-ngalpa marda yarlirni, ngapangku."

    Yujuku kalalu nganturnu.  Ngapa wiri kala wantija, wantija.
Kalalu milpingi yangka pungu, milingi marna kalalu pungu kujarlu.
Ngula-piya kalalu yirrarnu, milpingi kalalu pungu marna, yukuri.

ka ngula pardi yukuri, marna.  Ngula kaji kalu pinyi
milpingi.  Kaji kalu  nyayirni yirrarni -- i, ngurrju
nyayirni yirrarni -- i, nuwu wantinja-wangurnu kalalu-jana

wantija, kalalu-nyanpa nganimpaku-langu ngurrju-manu,
kirda-nyanu kirda-nyanurlu.  Kalalu yirrarnu -- u.
Ngula-warnuju, walyangkulku kalalu -manu, walyangku.
Walya yakuri kalalu yirrarnu, jurnunguju.

    Ngula-warnuju, marna-kari kalalu yarda yirrarnu, milpingi
kari.  Milpingi ngurrju, kaji ka ngurrju-mani, kaji ka ngurrju
pina-yinyi, kuja kalalu-nganpa nganimpaku mardarnu
yalumpurlajuku.  Wita-wita, wiri-wiri-puka kalalu-nganpa mardarnu
milpingi, marna.

    Jarrurna nyayirna kala karrija.  Ngula, kalalu-nganpa
mardarnu yalirla-juku tarnnga, yalumpuju.  Nuwu kala ngapa
yinjirlpi-langu wantija, lawa.  Yinjirlpi-wangu kalalu walyangku,
-piya,  ngula jiminti-piya walya, pangurnulu,
kalalu yirrarnu. (...) Pangurnu-juku kalalu walyaju.  Kalalu
yirrarnu, milpingirla yalumpurlaju.  Kala karrijayi tarnnga.
Panu kalalu nganturnu yitingka-yitingka, yangka panu kalalu
nyinaja yapa, kalalu nyinaja panu yangka, ngula.

    (Kala karnangkulu ngaka nyuntu-langu pina-mani milpingirlji,
kaji yukuru pardi ngaka, ngaka nganta nyampurla muku pardi kaji
ngapangku muku ngurrju-mani, kirrirdi-mani, Yajarni .
Kapurnangkulu pina-mani milpingiji, kujarlu.  Yirrarni kapurnalu,
marnaju.)

    Kalalu-nganpa yirrarnu nganimpaku kujarlu-juku.
Yirra-rninja-parnkaja.  ... kalalu yangkurra-juku.  Yuwarli-piya
kala parntarrija.  Tarnnga, tarnnga kalarnalu nyinaja
yalumpurlajuku.  (Nuwu kala , jarrija ngapa 
nyayirni) yali-kanjayi warlu kala jankaja, karlarni-pirdinypa,
kuja kala ngunaja milpingi nyayirni, ngurrju.  Kaji karna-nyarra
pina-yirrarni yangka walypali-kirlangukuju, jalangu-jalangu, kaji
karnangku pina-yirrarni, kaji karna marna pinyi  milpingi.
Karntangku, watingki karnalu pinyi milpingiji.  Ngula kaji
karnalu yirrarni, yirrarni ngula marnaju.  Ngurrju nyayirni, kaji
ka nguna, -piya kalalu yirrarnu, ngula-piya kalalu
yirrarnu  kardiya-kurlangu.

    Ngula-warnuju, walyangkulku kalalu jakarr-pungu,
walyangkulku walyangkulku, walyangkulku.  Wita kalalu
pirrjirdi-manu.  Ngula-warnuju, jinta-karilki, yangka
panu-karilki kala milpingi-kari yirrarnu yarda, panu-karilki.

    Ngula-warnuju, kalalu walyangku yarda jutu-manu, tarnnga
kuja-juku.  Kalalu jutu-manu-wiyi.

    Ngula-jangka kalarnalu nyinajayi kurdu-kurdu nganimpalangu,
kalarnalu nyinaja, kirda-nyanu kirda-nyanurlu kalalu-nganpa
wankarurlu-wiyi, yujuku ngurrju-manu, tarnngangku.  Kalarnalu
nyinaja, nganimpa, kalalu-nganpa ngurrju-manu.  Parduna nyayirni,
kalarnalu nyinaja, ngapa wantinja-wangu, milpingirlaju yinjirlpi
wantinja-wangu, lawa.  Nuwu kala yinjirlpi wantija lawa.
ngpa-wangu kalarnalu parduna nyinaja.  Kalarnalu yuwarli-piyarla
nyinaja, nyampu-piyarla, kuja.

    Kalalu nganturnu walyangku.  Pangurnu kalalu, kangurnu,
yirrarnu walyaju kankarlumparra.  Kala lalyurrparlarrija(?)
nganayi -piya, ngula-piya.  Ngurrju.  Tarnnga-langu
kalalu yarda yampinjayanu, kalalu pina yanurnu
yangka-kurrayijala.  Yujuku-kurra kalalu pina yanurnu.  Kalalu
nyinaja, ngapa kula ka wanti.  Lawa kalalu ngurrju karrija
tarnnga-juku.  Yujuku-kurra kalalu ngapa-kujakau pinarni yanu,
yangka-kurra. 

    "Milpingi ngularlipa pungu."  Ngula-kurra kalarnalu pinarni
yanu.  Parduna kalarnalu karrija, tarnnga-juku.  Kujajuku
kalarnalu warru-yanu, yangka-kurrayijala kalarnalu pinarni yanu,
yuwarli-piya wita-wangu kalalu ngurrju-manu; kalalu
-imanu walya.  Marna kalalu yirrarnu, -manu,

ngula.  Milpingi wiri-wiri-nyayirni kalalu pungu.
(...)  Pinjani, yirrarninjayani, yijala, jikaji ka
yani.  "Ngulangkaju, walyalku, yirraka.  Walyalku
-manta, walyalku pangirninjarla."  Kalalu pangurnurra,
pangurnurra jingi-jingi kuja-juku.  Ngapa-wangu wantinja-wangu
lawa.  Kuja-juku.  Nuwulpa nganjarla murluru-langurlu, murlururlu
ngarninja-wangu, lawa.  (Murluru yangka ngula ka yuwarli-langu
ngarni.  Murluru yangka.)

    Ngulangku waja, wali, ngulaju ngarninja-wangu kala tarnnga
karrija wanta-patuku, marnkurrpaku, kuja ngari kala karrija
yalumpuju ngurra, kuja kalalu nganturnu yangka.  Tarnnga kala
karrija.  Nuwu kala rdilyki-yanu, nuwu kala nurluru-langurlu
ngarnu - lawa, ngurrju.  Kalalu-jana yangka purlka-purlka manu
wurlkumanu-wurlkumanu yirrarnu, jinyi-jinyi yangka yalumpujurlaju
ngapa-wangu kalalu nyinajayi ngapa-wangu wantinja -wangu, lawa,
nya (rla?).  Kalalu-jana kuyu yalumpungulru -juku parnkaja,
ngulangka-juku.  Kalalu nyinaja, kurdu-kurdu wita-wita kalarnalu
nyinaja yalirla-juku tarnnga.  Kalarnalu nyinaja, kalalu warru
ngarninjayanu, ngapa-kari ngapa-kari kalalu warru ngarni jayanu,
yangka-kurrayijala kalalu pinarni yanu.  Kalalu -nganpa
jirrnganja yanu nganimpaku-kula. 

    "Jiwinypa (jinta?)-kurra karlipa yani!  Yirlipa nganturnu."

kalalu nganturnu, , kalalu yirrarnu
marna manu yalumpu milpingi-langu, walya-langu.  -manu
kalalu.  Panu ngari kalalu ngurrju-manu panung.  Nyampu-piya
ngula karnalu yapa nyina, wali (?) ... kalalu nyinaya panu.
Ngulangka kalalu ...  (Ngulakurlurlu kalu marna pajirni?)
Marnaju karlipa ngari nguurl-pinyi rdakangku, yirrarnu, yirrarnu,
turnu karlipa yirrarni, turnu turnu yirrarni, milpingi karnalu
pinyi.  Kujarlu kalarnalu pinjayanu, rdakangku waja.  Nuwulpa
wilypi-pardiyarla, -jarriyarla pina, lawa.
Yalumpu-juku kalarnalu tarnnga pungu.  Nati  yirrarnu
kujarlu yangka, nganayi-piya, 'rupu' -piya, 'nati'lki
kalalu yirrarnu 'rupu'-piya.   tarnnga-juku yalumpuju,
rdulpu(?) pardinja-yanu.  Marnaju kala karrijayi.

    Ngula-warnuju, kalalu yanu,  warlura-ngurlu kala
yankaja yangka, kalalu yungkurnu yangka yapa-karirli wurnturu
kala jankaja ngula-langurlu warlungku puka.  Kalalu
yapa-karirlilki ngurrju-manu.  Kala ngapuru (ngapa-puru?)

iji.  Kalalu yapakarirlilki ngurrju-manu.
Milpingi-kari kalalu pungu.  Milpingi kalalu pungu--u, kalalu
panu ngurrangka yangka ngurrjumanu.  Tarnnga kalu ngantirni.
'timpa'  wiri-wiri kalalu pakarnu.  Ngulanka ka kalalu

yirrarninjayanu 'timpa'ju; watiya yirrarninjayanu watiya
kalalu yirrarninjayanu tarnngangku-juku.  Kalalu ngulangka
yirrarninjayanu nganayi milpingi, tarnnga-juku.  Kala
warlura-langurla marda jankaja kalalu yungkurnu warlungku
wurnturu, yali-piya ngapa-karirla, kapa-kaparlu.  


    "?ayi marda-nganpa jurnta yungkurnu milpingi waja yalumpu
ngurra."

    "Nganangku yungkurnu marna?"

    "Kala nganimparlu marda-rnalu yungkurnu, wali yujuku
jankanjaku nganimpa-nyangu."

    Kalalu-nyanu kulu-jarriya.  Kalalu-nyanu -jarrija,
kulu-jarrija kalalu-nyanu, manu yali-ngirliji--i, yangka ...

    "Jurrkungkalpa karriyarlayi!  Jurrkungkalpa karriyarlayi!
Marna nyiya kankulu yingkirni yujukurla?"

    Wali kala jankaja yujuku.  Yarda ngurrju-manu, kala yarda
nganturnu, ngapa-puruju kalalu nganturnu, yangka.  Yukuri
kalakalu mani marna, , yukuri mipa, linji-wangu,
linjiji lawa, ngula kaji ka wilypi-pardi,  yangka kuja
ka pardi, yukuri nyayirni.   ngula ka pardi, marna.
Milpingiji kalalu kardu-manu ngapa-puru (wajirrkinyirla).
Tarnnga kala karrijayi, wanta-jintaku marda, wanta-jirramaku
marda.

    Ngula-jangka kalalu warlungku yangka, kapa-kaparlu
yungkurnu.  Ngulangku kalalu-nyanu jurnta-yungkurnu, kalalu
purranjayanulku, marnaju.  Kala jankaja yali yakiri yujuku
tarnngalku.  Panu kalalu muku jankaja.  Wali kalalu-nyanu
kulu-jarrijalku.

    "Nyiyakunpa yujukurla marna yungkurnu, warlu yungkurnu
waja.?  Mukunpa yungkurnu nyuntulurlunpa jankaja muku.
Wurnturu-jarra-jarra-yanta!  Warlu-wita-wangu, warlu ngulanpa
yingkirni."

    Kalalu ngarrurnu kulungku.  

    "Wurnturu-jarra-jarra-yanta, 'tumaji'yinpa nganayi, yuwarli
muku purraja."

    Yujuku tarnnga ka karri.  Kalalu kulu-jarrija.  Panungku
kalalu ngarrurnu.

    "Warlu nyiyakunpa nyampurla yungkurnu?  Ngurrangka
jurrkungka kala yujukulku parntarrija."

    Wali kalalu ilki ngurrju-manu, wurrangku.
-kari, yali-kari kalalu ngurrju-manu.

    Kala marna pardiyarla yarda pungu milpingiyijala.
'timpa' kalalu kujarluyijala 'lipili'  yirrarnu.
'Lipili'-yijala kalalu yirrarnu.  Watiya ngula.  Yaliyijala
kalalu yirrarnu, 'pilati' nyayirni nganayiji, milpingi,
marna.  Ngula-warnuju, kalalu yirrarnu--u.  Ngula-warnu,
walyangkulku kalalu yarda kandu-manu.  Walyungku jutu-manu
kalalu.  Nganayi jiminti, ngula-piya kalalu yarda
jakarr-pungu--u.  Tarla-manu, pirrjirdi-manu kalalu.

    Ngula-warnuju, yalirla kalalu pungu, milpingi-kari,
panu-karirli; kalalu yarda yirrarnu kankarlumparra.

    Ngula-warnuju, walyangkuyijala kalalu jutumanu.  Kuja-nya!
Ngurrju.  Katumparralku, kalalu yirrarnu - ngula milpingiji.
Kuja-juku, panu ngari, 'nati' jinta-langurlu, pangungku kalalu
milpingi pungu, karntangku watingki, kalalu ngurrju-manu, , junga kalalu ngurrju-manu, wanta-jarraku marda,
wanta-patuku marda kala karrijayi.  Nuwu nganayi murlurulangurlu
kala ngarnu, yujuku yalumpu.  lawa kala karrija.  Ngurrju
ngapangku wantinja-wangu.  (Nyuntu-langurlunpa nganturnu?)
Yuwayi kalarnalu yalpi-manu wiringkilki, ngajuku palanguku,
yuwayi, kalaju pina-manu:

    "Nyampu-piya-kula ngurrju-manta yangka ngakaju, yinpa
warrki-jarri."  Kuja kalalu ngarrurnu.

    "Nyampu-piya-kula ngurrju-manta ngakaju!"  Kala karna
ngurrju-mani-jiki milpingi-jiki.

    Ngaka kaji ngapa wanti, wiri nyayirni, kaji marna yilyami,
ngula ngayi kapurnangkulu pina mani; kapurnalu milpingi pinyi
yapangkulku, nganimparluju - kuja.

    Kujarnalu-jana nyangu kirda-nyanu kirda-nyanu nganimparlu.
Ngati-nyanuyijalalparnalu-jana nyangu.  Kalarnalu ngurrju-manu
ngula-juku.  Kalalu yanu--u, ngapangka kala ngurrju-manu.

    Kalalu yangka-kurrayijala pinarni yanu, yujuku yangka
yali-kirra.  Ngapa wiri-jala kala ngunaja.  Kala ngunaja tarnnga.
Wita-wangu yangka, jila nyayirni ngula ka nguna tarnnga.  Ngpa
lawa-jarrinja-wangu.  -pinki.  Ngulangka kalalu
yujuku, jilawili-pinkirla parntarrija, ngulangka.  Kalalu
yirrarnu, marnaju.  Nyampurra nganayi , ngulangka kalalu
ngurrju-manu marnaju, nganayi milpingi.  Tarnnga kalalu nyinaja.
Wali kalalu-nyanu yungkurnulku, kuyungkajinta kalalu yungkurnu,
kuyungkajintalku, marna.  Kalalu-nyanu kulu-jarrija.

    "Wurra-npa-nganpa jurnta yungkurnu marna ngapangka
jurrkungka.  Jurrkingka nganta marna yujuku parntarri tarnnga,
ngapa wiringka.  Yirnalu ngulaku rdaarnin-yanirni, yirnalu
warrkirni ngapa-kurra ngapa-kari, wita-witarla ngarduyi."

    Kalalu pinarni yanu yangka-kurrayijala.  Kalalu warru
ngarnu-kalalu wita-wita ngapa-nya mulju, warnirri-langu yangka
warnirri-langu.  Kalalu yangka-kurrayijala pinarni yanu.
Kari ka ngurrju-karda warlu-jangka-warnu, tarnngaju yujuku,
marna, ngurrju ka karri, kalalu, ngula-warnuju kalalu,
nganayi-jarrijalku, ya! nganayijarrinja-yanilki...

    "Ngapa waja ka wantimi.  Kala yardarlipa yani, ngurrjulku
ilki.  Ngurrjulkurlupa jaala mani, yardaka, ngantirni
waja, nganayi, yirlipa milpingi-kari panu-kari yarda pinyi."

    Jinta-kurra-juku kalalu yarda yirrarnu yukuri yangka, ngula,
kalalu yarda yirrarnu jinta-kurrayijala.  'Jiminti'-manu kalalu
walyangku kalalu pangurnulu, pangurnu, pilingki waja kalalu
pangurnu.  Ngapa ngulangku kalalu pangurnu, ngapa-langu.  Piliji
parraja-piya.  Ngulangku kalalu pangurnu, mulju-langu, ngapa
kalalu pangurnu.  Japurlu-piyarlu kalalu pangurnu.
Kalalu pangurnu muljuju, yirna ngarrirni, kaninjarra nyayirni,
jinta-karirli kalarla puntarnu, jinta-karirli kala kaninjarra
pungurnu.  Kulkurru-warnurlu kalarla puntarnu, yali
kankarlu-warnurlu kalarla puntarnu.  Kaninjarra kalalu pangurnu,
kaninjarra nyayirni.  Kalalu pangurnu.

    "Kari nganta ngapalkawu!"  Yakurilki rdipijarra.  Kalalu
pangurnu--u.

    "Yuwayi, ngapakulku pakaka.  Kutu kapurlupa palka-mani."

    Kalalu manu kurntu, kujurnu kalalu lulju wurnturu-kurra,
walyaju.  Kalalu wantiki nyayirni...  kaninjarra nyayirni kalalu
pangurnu japurlu-piyarlu, pilingkiji.  Kalalu kujurnu.

    "Nyurru!  Ngapalku!  Mardukujarlu yungkarni ngami."

    Ngami-kirra kala winjirri ngapa.  Ngami-kirra kalalu
wujurnu, panuku kalalu-jana yungu wati-patuku yangka kuja kalalu
pakarnu kalalu marduju kangurnu.  Kalalu wunjurnurra, kalalu-jana
yinjanujunurra karnta-karntarluju.  Kalalu-jana yilyajarni
ngapaju.  ..?.. manu kalalu ngarnu.

    Kalalu wurnturu-kurra lata -piya, walya kalalu
pangurnu warrkarninja-yaninjaku, kankarlu latangka 
nyampu-piyarla.  Kalalu puju-pinjayanu, rdaku wita, ngulangka
kalalu wari-yaninja-yanu, ngula.   (Nyiya-piya?)  Walya
waja.  Walya wari-yaninja-yaninjaku, ngulangka kalalu
lata-piya-langurla kalalu wari-yaninja-yanu.  Ngula kalalu
ngurrju-manu.  Rdaku-kari rdaku-kari wita.  Yuwu, ngula waja.
Wirliya waja.  Nyampu  kaji kalu lata-piya kalalu,
watiyarla-kaji kalu warrkarni yangka, wali kalalu pakrninja-yanu
kujarlu, wurra-maninjaku warrkarninjaku kankarlarra -- kuja.

    Nuwunpa nyangu mayi?

    Pirntirri-langurlaju kajikarna pakarninja-yani,
warrkarninja-yani pirntirrirla pakarninja-yani, warrkarninja-yani
pirntirrirla pakarninja-yani wari-yani, jurlarda-langu, kaji
kanpa pakarni, pirntirri-kari, wari-yaninjarla.  Ngulangka kalalu
pakarninja-yanu.  Kalalu pakarnu.  Kalalu yalirlayijala pina
jitija, jurlardayijala kalalu pakarnu jurlarda, rdilyki pakarnu.
Walyangkalku kalalu pakarnu.  Kalalu yaliyijala pina jitija,
walya-kurra.  Ngula-warnu.

    "Kankarlarra jurlardajuka yukami, pamaju."

    "Pakaka!  wari -yanta!"

    Kujaju pakarninja-yanu.  Pakarninjayanu kala, wari-yanu kala
kankarlarra.  Kala pakarnu wirliya-langurla.

    Wurramirdi kala pakarnu pulapi  nyayirni, pulapi
jukapayikiji .  Kala pakarnu.  Ngula-warnu kala
jitija.  Pina jitija kala.  Wurramirdi-jarralpa manu.  Manu
yangka ngami-kirra kala kardurnu(?).  Wiriji.  Kalalu wunjurnu
wurramirdi-jangkaju ngami-kirralku.  Pulapi nyayirni kalalu
kangu, kalalu-jana kirda-nyanu-languku, ngati-nyanu-languku,
kuja.  Kalalu mardungku wunjurnu, pulapi nyayirni.

    "Kala nyiyanpa kangurnu?"

    Kala-jana kangurnu jurlardaju, pama ngarninjaku.

    "Yatiyi!  pamarna kuuny-ngarni, kuuny-ngarni kapurna
ngajulurlu."

    Kalalu-jana kangurnulku jurlarda.  Rdakangku kalalu manu,
nungu nyayirni ngurrju."  Kala ngakakulku karri.  Ngunami-ngalpa
kari mardungkaju."  ... Miyalu-jangka, nganayi-piyarla.

    Wita-wita-langurlu kalalu ngarnu.  Milpingkaju palyangkulku
kalalu wita-wita-langurlu.  Kalalu-jana yungu wita-witaku.

ngurrju, nyurnu-kujaku, miyirnta-kujaku.
Ngurrjungkalku kalalu-jana ngati-nyanurlu kirda-nyanurlu kalalu
ngarnu, kalalu-jana ngapangkuyijala pina, nganayi-manu, waji
-manu, ngapangkuyijala.  Kalau nyinaja kiliyinilki 
- jurlarda-jangka yangka palya.  Kalalu ngarnu wijala,
milpa-jarra-manu kalalu-nyanu, Waji-manu kalalu-jana ngati-nyanu
ngati-nyanurlu.  Ngula-ngurlu.  Kujarlu kalu-jana ngarrinri
yangka, kirda-nyanurlu, wali

    "Nganayi-mantalu-jana, rdalyu (yurdalyu?)-manta rdaka, manu
mirni-langu kuja.  Nganayi-kijaku, milpa pata-pata-jangka,
jurlarda-jangka."

    Ngulangka.  Yangka milpa pata-pata ngula kalu nyina, yangka
wita-wita-langu kalalu milpa muku maju-jarrija, wali kalalu-jana
ngapurlu wunjurnu (winjurnu), milpakuju.  Milpa wita-langu
yangka.  Parrajarla ngula ka nguna.  Milpa jamu-jarrija yalumpu
nganayi, wijini ka nyina, wali kalalu-jana ngapurlu wunjurnu,
ngati-nyanurluju.  Yapa-kari nyampurla kalalu-jana jurrungka
winjirni, jurrungka kalu-jana winjirni yangka.  Ngurrju-mani yali
ka-jana yali kaninjarra-kari ngapurluju ngula, yangka.  Wali
ngurrjulku kalalu nyinaja.  Kujaju kalalu-jana ngurrju-manu
yalumpuju ngapurlu-langurlu.  Ngulangku.

   Kalalu yanu.  Ngula-jangka, yangka, yujuku-kurra.

    "Yujuku-kurralkurlupa pina yani yangka-kurra, ngapa-kurra
jurrku-kurra."

    Kalalu wari-yanu--u, kalalu pinarni yanu yangka-kurrayijala.
Kalalu warlulku nganayi kalalu yangka, ...  yungkurnuyi,
kalalu-ngalpa jurnta, yujuku.

    "Nyanjakurlupa yani ngapangka wiringka, jurrkungka
kalalu-ngalpa jurnta yungkurnu."

    Kari nganta lawa, ngurrju.

    Kalalu-jana ngapa ... ngapa- kalalu yanu.  Kalalu,
ngapangku kalalu kujurnu, ngula- kalalu pinarni yanu
yangka-kurrayijala, jurrku-kurra.  Milpingi kalalu ngurrju-manu
-ngula.  , wurra kalalu nyinaja ngapa-karirla
wiyi.  Ngapa wiringka wiri-wiri yangka ngapa-kalalu ngunaja
-piya, Pikilyi-piya-pinki.  Ngularra-kurra kalarnalu
pinarni yanu.  Kalarnalu wita-wita wiyi piniji -manu
ngapaju, warnirri-langu, karru-langu, kala -jarrija,
kalarnalu yangka-kurrayijala pinarni yanu.  Jila-kurrayijala
kalarnalu wiri-wiri-kirra -- ngula-kurra pinarni yanu.  Kalarnalu
nyinaja, yalirla nyinaja, nyinaja, kala ngapa-langu wantija,
ngula-jangka kalarnalu yanu -yangka warru ngarnu, kalalu-nganpa
jurnta yangka kirda-nyanurlu.  Warnirri-jarra-langu-kurra manu
karru-kurra kalalu yanu.  Kalalu yanu--u, warru nyinaja--a, wiri
warru ngarnu, kuyu, miyi, yarla, ngarlajiyilangu, janmarda-langu,
kuja kalalu ngarnu.  Ngula.  Jurlarda-langu, kalalu warru
pakarnu.  Wanakiji, yakajirri, ngula kalalu ngarnu,
nyina-kanti-kanti.

    Kalalu pinarni kulpaja yangka-kurrayijala.  Kalalu
miyi-langu yirrarninja-jankaja (parnkaja) yuwarlirla, yarlaju,
yangka pama kalalu yanurrpurlu kangurnu ngamingki.  Kalalu
kangurnu pinarni kangu.

    Ngula-warnuju, kalalu yanu, yalamirniji kalalu-jana
panu-languku, panu kalalu-jana yanurnu:

    "Karni nganta ngarrka kalu panu rdipimi, warrmarla.
Warrmarla nyampu-kurra kalu yanirni, yapa-panu."

    (Kalu yanirni.  Yapa kalu luuju -mani, wali kalu
mitingi -kirra yanirni.  Mitingi,  mala-mala.)

    Kalu yanirni.  Rdipijarni junga-juku yangkaju.  Yanurni ...
kalalu mala-malarlalku jinta-jarrija.  Kalalu-nyanu wanarrilangu
pajurnu, yangka, jalpingi, kuja karnalu-nyanu nganimparlu
nyampu-rla pajirni.   Warlalja-ngurlu yangka yapa-ngurlu.
Kalau-nyanu pajurnu--u kalalu lawa-jarrija, mitingi-jangkaju.
Kalalu nyinajayilki, ngurrju.  Ngula-warnu, kalalu muku pirrirra
yanu yalumpu-ngurlu, jinta-ngurlu.  Kalalu-jana kangurnu manu
kalalu-jana kangurnu yangka, miyi ngamirni-pukaku, ngati-nyanurlu
ngurrju -manu.  Ngurlu pirdijirri, miyi yarla, kalalu-jana
ngamrini-pukarlu, ngamirni-pukaku ngurrju-manu, ngati-nyanurlu.
Kalalu yirrarnu yangka jawurdiyi (jawirdiki).  Ngula kurapaka.
`Kurapaka-jukunyangka nyampu.'  Kalalu-jana wangkanja-parnta-manu
ngati-nyanu ngati-nyanu.  Pina-wangu wangkanja-wangu ngula ka
nyina, wangkanja-wangu ngula ka nyina, wangkanja-wangu ngula ka
nyina ngati-puka, wali kalalu-jana wangkanjaku ngurrju-manu,
lawa, "Wangkaya-wajalu!"

    Ngamardi-puka kalalu wangkanja-parnta-manu, kuja.

    "Lawa, wangkayalku.  Pina wangkamiyi, ngurrju wangkaya kuja.
Nyurru karnangkulu lirraju ngurrju-mani, raa-pinyi."

    Kalalu yalirla-juku lawa-jarrija; lawa-manu kalalu.  Kalalu
wangkanjayanu, ngati-pukaju, yangkaju, yangka ngati-nyanu, kala
wangkajayi.  Ngurrju.

    Kala, "Kala kaju wangkayarla.  A!  Wangkami karna nyampu
ngati-puka."

    Wali kalalu pakarnu, wangkanja-parnta.  Kalalu pakarnu.

    "Tumaji-ngalpa jurnta-wangu ngamirni-puka kalalu kuja
wangkaja."

    "Tumaji ka wangka nyampuju."

    Wali kalalu ... jirrmily-karlija.

    "Tumaji ka-ngalpa jurnta wangkaja.  Nuwu-ngalpa--a, miyi
yirrarnu.  Tumaji ka wangka nyampuju."

    Wali kalalu pungu, ngati-pukaju.  Ngurrju yangkaju ngula
kalalu-jana wangkanja-parnta-manu yali.  Lawa.  Piriya ,
ngurrju.  Kala yangka ... Yalumpuju kalalu-jana
jurnta-wangu-waja, ngamrini-pukaku, kalalu ngamirdi-puka,
yulajanjayani kalalu jirrnganja (?) yanu.

    "Wangkanja palka?"  

    Kala ngurrjungku kala-jana miyi yirrarnu, lawa ngulaju
ngurrju.  Kalalu yangka yanu, ngarrkangku kalalu ngurrju-manu
nyangkayi (yangka) , .   kalalu
ngurrju-manu.  Wali kalalu-nyanu kurapaka yungu.
Kurdu-ngurlurlu, kurdungurlu kalalu-jana ngurrju-manu nyampu-nya.

    "Yirlipa jukurra yani, yama yali-kirra-waja."
-kirra.  Kari kalalu-jana kurapaka yungu.  Kuyu, miyi
kalalu-jana kurapakaju yungu, kurdungurlukuju.

    Kalalu yanulku.

    "Yinpa-nganpa, miyalu-nyanu nyanungu ngurrju-mani.  Tumaji
ngarrurda.  Ngarrurda yinga-nyanu ngurrju-mani ...  tumaji ka ...

    Kala ngarrurda, ngarrurda miyalu yangka, , yika
wangkanja-warnu; tumajiyilpalu-nyanu yapangku (wiyarrparlu)
yalunpurlu, ngarrurda-manu, wangkanjantu.

    Ngula kaji ka yani yama-kurralku.  Walilpalu nyinaja
-rla, purlka-purlka; nuwulpalu yungu mangarri-wiyi.
Kapili yungkarla kurdungurluku.  Mangarrilkilpalurla,
kirdangkulkulpalurla yungu kurdungurluku.  Walili-jana kangurnu.
Walilpalurla, tuu-manu, kalalu-jana purlka-purlka yali
kurdungurlurlulpa-jana.  Warrki-jarrijalpa-jana.  Nuwulpalu,
piniji -jarriya yali-jiki.

    Yankga yamangka, nyampu-piya-kanjayi yali-ki-nya, ngula
yangka ka manjangka karrimimpa.  Ngula-piya-kanjayilpalu yanu,
-kirra, parnpa-kurra, parnpa-kurralku yilpalu yanu -
ngula.

    (??) Walilpalunyanu ngurrju-manu, yilpa ngurrju-manulpalu
yali, yilpalu kulpaja ngurra-kurra, yapa-kurra, karlarni.

    Kurdiji--i, yaparranjikingarnti-kila, kalalu nyinaji,
yaparranjikingarnti-kila.  Kalalu yarta ... E!  -mani,
kaji-manulku .  Papardi-nyanurlu kala 'kaji'-manu.
Kalalu, kurdijirlalku, nyinaja.  Kalalu wirntija warrarda,
ngati-nyanu, ngari 'pamili' .  Yangka.  Kirdanyanurlu
warlalja-rlulku, jinta-warlayirli ngayi nyampu-kula ngula karlipa
pinyi  jalangurlu yangka.  Ngula kalalu-jana, 
rangkarr-kanyi ka, ngula.

     Munga-nya?

    Munga, ngula-waja.  Munga jinta-kariji, jinta-kariji,
lawa-juku-yijala nyampuju, kuja, lawalku ka karri yangkaju
kalalu, mala-mala  ka karri, ngula ka karrimi-jiki.
Jinta-juku kurdijiji yangka yaparranji-.

    Kala kalalu yangka--a, turnu-jarrija.

, side 1


* 

** Purlkangku kujalpa parrajapinki murupungu.  

Pangurnurlalpa yurrparnu -- yardalpa yurrparnu.  Ngulalparla
jirramarla yinjayanurra mardungka, pangurnurla.  Pangurnurla,
yinjayanurralparla yilparla yinya kujurnulpalurla.

Ngulawarnuju, yanurrpurlalkulpalu yurrparnu ngurluju.
Yurrparnulpalu.  Ngayilpa pulapi nunguju kangurnu.  Kangulparla,
yinjayanurralparla yungu.  Ngayilpa murupungu.  Ngulalpa
murupungu yawulati -- parrajarlangu,
pangurnurlangu.

Ngulawarnuju, yardarnilpa kangu.  Wayi... Yarda yurrparnulparla
parrajarlalku wiringka, parrajarlalpalurla yurrparnu.
Pulapilpalurla  kangu.  Yungulpalurla.  Ngayilpa
parraja murupungu manu ngurlu murupungu -- purlkangkuju.
Ngarnulpa panujuku.  Murupungulpa.

Ngulawarnuju, mardungkalkulpalurla yurrparnu.
Pangurnurlalpalurla yurrparnu.  Ngulawarnuju, jirramarlalpalurla
yinjayanurra.  Panujukulpajana murupungu.  Miyalujulpa yalilki
nyinajarra yanu.

Ngulawarnuju, yanurrpurlalku -- palkarnirlaju --
yurrparnulpalurla -- panukari ngari.  Yinjayanurralpalurla.
Ngayilpa murupungu yanurrpuwungu.  Yanurrpuwungulpa murupungu.

Ngulawarnuju, parrajarlangurlalku, pangurnurlangurlalku,
mardungkalkulpalurla yurrparnu, yurrparnu, yurrparnu.
Kangulpalurla, kangulpalurla.  Yinjayanurralpalurla.  Ngayilpa
wanapi ngurlkurrkujurnu -- murupungulpa.

Ngulawarnuju, yanurrpurlayijalalpalurla yurrparnu.  Mardungka
witangkalkulpalurla yurrparnu.  Yurrparnu, yurrparnu...
Puulapilpalurla  yinjayanurra -- ngamingka,
parrajarla.  Ngayilpa ngurlkurrkujurnu.

Kurlinjirrirla, kurlinjirrirla wungungkalkulpalurla yurrparnu.
Yurrparnu, yurrparnu... Kangulpalurla.  Ngayilpa
ngurlkurrkujurnu.  Ngurlkurrkujurnulpa ngari.
Ngintirrkingintirrkikirralpa pardijarra.  Ngintirrki nyinajalpa
ngari yalarnilki miyaluju -- marilpipiyalku.

Yurrparninjarlalpalurla yungu.  Yurrparninjarlalpalurla yungu.
Panujuku murupungu -- parrajanganjanganja.  Parraja, kurlinjirri.
Wanapilpa murupungulku.

Parrajarla, kurlinjirrirlalku, mardungkalkulpalurla yurrparnu,
yurrparnu... Yii! ngurlkurrkujurnulpa.  Yinjayanurralpalurla,
ngurlkurrkujurnulpa.  Wanapilpa murupungu -- parrajakurlu.

Ngulawarnuju, yapakarikirlangulkulpa manu.
Yapakarikirlangulkulpa manu.  Yurrparnulpalurla,
yurrparnulpalurla... Yurrparninjarla, yinjayanurralpalurla.
Ngulalpalurla kurlinjirrikirralku jintakurralku yurrparnu,
yurrparnu... Yinjayanurralpalurla.

Ngulawarnuju, parrajarlalkulpalurla yurrparnu.  Ngulawarnuju,
pangurnurlalkulpalurla yurrparnu.  Jirramarlalkulpalu
yinjayanurra.  Yii!  Wanapi ngarilpa ngurlkurrkujurnu, yilparla
jirrnganja -- ngurlukuju.

Ngulawarnuju, rdapardaparlalkulparla wangkaja.
Wangkajarralkulpa. "Parrajanganpa yungka!" "Lawa waja."
"Parrajanganpa yungka! Yangka panuja.  Yungkawurru -- ngurluku.
Palkarninganparla yungka!  Yanurrpunganparla yungka!"  "Lawa
waja.  Lawa waja." "Ngayi? Kala nyiyarlarlipa yurrparninjarla
ngarni waja?"

Palkamanulpa yangka yapakurlangu.  Parrajapuka, mardupukalpalu
palkamanu.  Ngulangkulpalu... manulpalu, manulpalu, manulpalu.
Kangurnulpalu, kangurnulpalu.  Yurrparnulpalu, yurrparnulpalu...
Mardungkalpalurla yinjayanurra.  Mardulparla jirrnganja
ngurlkurrkujurnu.  Ngayilpa miyalu yalarnilki nyinaja --
pulapilki.

Ngulawarnuju, parrajarlalkulpalu yurrparnu, yurrparnu,
yurrparnu... Yinjayanurralpalu palkarnirlalku jintangkalku --
kurlinjirrirla.  Kurlinjirrirlalkulpa karrija.  Kangurralpalurla.
Yii! Wanapi ngarilpa puntarninjarlalku murupungu.

Ngulawarnuju, kurlinjirrirlalpalu jintangka yurrparnu...
Kangulpalurla.  Yinjayanurralpalurla.  Wanapi ngarilparla
jirrnganja murupungu.  Rdapardaparlalkulpa wangkaja.
Parnkajarnilpalu Wayi! Parraja.  Wayi! Yanurrpu.  Kala pangurnu.
Kari lawa.  "Kala nyarrparanpa yirrarnu yangkaju panu?"
"Wajawajarna manunjunu.  Wirlinyirla wajarna wajawajamanunjurnu."
"Ngayi? Nyiyarliparla yinyi waja?  Nyarrpamanirlipa waja?
Wirntalijarrijanpa."  Nyanungulurla kalyipungu.  Rdululungarnulu.
Miyalu nyampujuku ka pulapi nyina.  Yijardurlu warlu
ngijikangukangukurlurlu, ngijipanjikirlirli papapa...
Kirdirrkarrijalurla.  Ngulalpalurla puta murumurupungulpalurla
kulkurruwiyi.

Ngulawarnuju,, yardarra yangkaja.  Parnkaja::, parnkaja::...
Wajirlipungulpalu::, wajirlipungulpalu::... kirdirrkarrijalurla.
Kirdirrkarrijalurla.  Nyanungujulpa palpalkarrijalku --

nganayi purlkapardu.  Warlujulpalurla murumurupungu,
murumurupungu... Wuu! Wurrulukuyirrarnulpa, wurrulukuyirrarnulpa,
wurrulukuyirrarnulpa warlujangkarlulku.  Murumurupungu,
murumurupungu...  ngijilpalurla.  Ngijiji, warluju, ngijilpalurla
murumurupungu.  Wurrulukuyirrarnulpa.  Wurrulukuyirrarnulpa.
Wurrulukuyirrarnulpa, yangka kuja kujurnu yangkaju ngurlu
jintakumarrarni.  Wurrulukuyirrarnulpa, wurrulukuyirrarnulpa --
parraja, yanurrpu, pangurnu, kurlinjirri.  Wulyurruyirrarnulpa
wulyurruyirrarnulpa... Pakarnulkulu, pakarnulkulu...

Karrkajalu.  Yarnkajalu.  Yarnkajarralku.  Kalanyanu
turnuturnumanu -- parraja manu ngami -- kurlinjirri jintangka.
Warrurralku kankalykankalyyarnkaja.  Juulpalpalu karlaja --
wunju.  Ngurlulpalu manu.  Wunju, wunju,ngurlu. Manulpalu.
Karlajalpalu.  Manulpalu.  Karlajalpalu.  Manulpalu.
Karlajalpalu, karlajalpalu...  Yangka kulpaja yinya.
Ngurrjumanujanajangkardu pirlikangukangu.  Kanardi yirrarnu.
Kanardi yirrarnurra::.  Yirrarnurra, yirrarnurra, yirrarnu
pirliji.  Punpunwangkajalkulparla -- pirlikiji, pirlipatukuju.
"Nyangkajana wirdiyi -- nyangkajana.  Jalangu kanpajana
purrjungkuju yilyanjangurlumanu waja -- kajili kulpamirni, kajili
rdipimirni -- wirlinyijangka."  Murlurrurlujana jirrinypungu
kirdanyanurlujuku.  Jirrinypungujana.  Rdipirdipijarnili,
rdipijarnili kanardirla rdipirdipijarnili.  Ngarilpalu
ngunanjinanu.  Ngarilpalu ngunanjinanu wunjukurluju --
ngurlukurluju.

Yurnujumpurruyurnujumpurru kulpajarnulpalu.
Jarntantarrujarrijalku yangka pirlikangukangu nyampu --
ngamarlangujarra."Muurlparlujana yilyanjangurlumanta."

Ngulawarnuju, yirrarnulu yukapiyajuku.  Yilyanjangurlumanu
parrparrparrparr... warrukirdikirdi wajirlipungu.  Karlangurlu
yurrujurujurrurra kujurnu.  Yapalkulu warrkarnurra,
wirangarnurra.  Nyanungulku, nyanungulku wirarra ngarnujana
pirdangirli.  Yangkaju ngula kajana jirranganja yarnka --
wungupanjijiki.  Jintakumarrarnilkili muku yanu kankarlarra
yalkirikirrajarrijalu.  Jintakumarrarnili yanu.
Wanjilypirijarrijalkulujana jirrnganja kirdanyanuju nyanungu --
Napaljarriwarnujala.  Nyanungu kalu Napaljarriwarnu yarnkamirni
-- nyanunguka yarnkamirni.  Napaljarriwarnulpalu yalkirirlalku
lirrinyinaja.


** WIINYWIINYPAKURLU 

Ngarilpalu kirringkaju lirrinyinaja.  Wiinywiinypa nyanungu,
parnkajarralpa -- jurnarrpakurluwiyi -- yali yinga kujukujuwiyi
parnkaja.  Pajurnulpanyanu, pajurnulpanyanu.... pirlingki
tiirlpinjarla.  Tiirlpinjarlalpanyanu pajurnulpanyanu,
pajurnulpanyanu yarltirirli yangka pamarrparlu.
Ngulangkakulalpanyanu pajurnu nyanungurluju Wiinywiinyparlu.
Pajurnulpanyanu, pajurnulpanyanu... Pakarnulpanyanu,
pakarnulpanyanu, pakarnulpanyanu... panturnulpanyanu,,
panturnulpanyanu...

Kurlardajulpa pirntalpirntalngunaja yapangkajuku pantirninjarla.
Panturnulpanyanu, panturnulpanyanu, panturnulpanyanu...
Jilililkilpa kulpaja wurajilki.  Wurajiwurajilkilpa kulpaja
ngurrakurralku.

   "Yuwa nyarrpamanungkulu yalumpuju?  Nyiyarlungku nyangu?"

   "Karinganta ngajuju yinyapaturlujulu ngarrkapaturlu
jiilyngarrurnu mardukujangurlukula -- ngarrkapaturlu.
Pajurnurnalunyanu nganimpapaturlu mulujarlu waja.
Mulujarlurnalunyanu pajurnu."

   Kala jintangkulpanyanu yangarlurlu pajurnu.

   "Nyarrpajarrijanpa?  Yijardumayi kanpajana purukanjaniwiyi?"

   "Lawangka waja, ngari kajulu kulukupurda waja wajirlipinyi
manu jurrkumani.  Jurrkumani kajulu.  Pajurnujulu,
nyampurrakulajulu pakarnu."

   "Yuwa nyiyayunpu nyarrparlangulku kankulunyanu munjapakarni
waja?  Pantirni kapi?"

   Yulajalpalurla, yulajalpalurla ngamardinyanungamardinyanu,
kirdanyanu, kalyakalyanyanu, pimirdinyanu,nyanungukupurdangka
jukanyanupala.

   "Nuu japakurlakari parnkanjarraku kirrikarikirra yalikirra.
Yantarlilki nyinanjaku."

   "Jukurrarluwurru kapurnajurla kunkamani.  Jukurrarlu waja
kapurnajurla kunkamani."

   Nyarrpajarrija?  Ngunajalpa.  Jarda wantijalpa.
Warlulpalurla jililikilki yirrarninjaparnkaja,
yirrarninjaparnkaja, yirrarninjaparnkaja.  Ngunanjarla,
yakarrapardijalpa mungalyurru.  Katurnulpa, katurnulpa.
Kurlardajulpa katurnu.  Katurnulpa, katurnulpa...
Jungarnijungarnimanulpa.  Kulanganta yali yapakarikingarnti,
yapakarikijangkardu, kala nyanungukujangkardunya.Ngarilpa
yurrurla kujurnu -- kurlardaju, kurlardaju.  Ngulajangkaju,
mungalyurrlpa yakarrapardija.  Mungalyurrulpa yakarrapardija.

   "Pilyarlangulkuwurdu mannguyantaju, pilyarlangulkuwurdu!"


    "Yii! Jalanguju karnajurla kunkamaninjaku yani karna,
yirnaju kunkamani -- marliyarrawangurluju."

   "Mapirri mayirlipa yani? Wungu mayirlipa yani?"

   "Yii! Watiyakujakulu nyinaka! Kalakalunyarra rampalpantirni.
Jintajuku karnajana jatuyinyi.  Jintajukurnajana jatuyinyi.
Nyinakalu watiyakujaku, rampalpantirninjakujaku.  Ngulajuku."

    Yarnkajarralpa, yurrurla kijirninjarla ngari kurlardakurluju
-- yurrarlakurlu ngari.  Pikirrilpa yirrarnurra.  Parnkajalpa,
yarnkajalpa.  Parnkajalpa---a.  Nyanungu ngula kulkurru
yarlujarrija ngulalu yirrirtiramilki  yarlupungu --
nyanunguju.  Yangka yinya Napperby-ngirli kujapurda,
kakarrarapurda.  Yii...  Parnkamirra---a.  Kurlarda kujurnu.
Kurlardakangukangujana kujurnu.  Yurrurnturupardijalku.
Yurrurnturupardijalkulpa.  Julungujulunguyirrarnulparla.
Julungujulunguyirrarnulparla.


   Ngulakurralpanyanu parlkurnupungu.  Panturnurnulpanyanu,
panturnulpanyanu, panturnulpanyanu...  Nganayilkilpanyanu yangka
tiirlpinjawarnurlu kantingki pajurnu,, pajurnu, pajurnu...
Manjanjalpa tardayanu.  Nyinajalpa.  Nyinanjakarrarlulpanyanu
pangkirri, pangkirri, pangkirri, pangkirripungulpanyanu.
Pangkirripungulpanyanu.  Ngarilpanyanu jurruju manu --
yalyukurluju yii---i yiriyirirra rdipija.  Yiriyirirra rdipija.
Kulpaja.  Ngakaju wurajilki.  Wurajiwurajilki.  Kulpajarra
kirrikirra.

   "Yuwa nyarrpajarrijanpa yalumpuju ngukarawangulkujala kalu
wapanjinani kuja ngarranya?  Nyiyakujakuwurru kangalpa kurntilypa
yirrarni waja?"

   "Purrakujulu kangka! Jarntiki waja.  Warlamarraku waja.
Mataku, wapanjawanguku wajajulu kangkarni purraku."

   Jungalpalurla kangurnu, yungulpalurla.

   "Yuwa! Nyarrparlangulku?  Nyarrpajarrijanpa nyampuju?  Nuu
yijardurlu nurnangkulpanpanyanurla ngukararlu pantirni."

   "Karinganta jintakarijirna panturnu nyurru.  Tarnngarna
panturnu.  Jintarna panturnu waja.  Tarnngaju.  Panukarirnajana
jutunypa panturnu."

   Ngulajangkaju---u, kilyirrparlulpalu purraja, yulajalpalu
ngarilpanyanu ngarnu, pakarnulpanyanu -- yapangkuju panungkuju,
ngatipirdirlangurluju, kirdanyanurlujuparduju,
jajanyanurlujuparduju, ngamirninyanurlujuparduju,
pimirdinyanurlujuparduju---u -- ngarnulpanyanu.

   "Pilyalku yinpa nyina.  Pilyalku yinpa nyina.  Pilyalku yinpa
nyina.  Pilyalku waja yinpa nyina.  Nuu kulukupurda
parrjurnkarrinjaku -- nyinanjaku."

   "Kapurnajurla jukurrarlujala ngunanjarla kunkamani."

   "Kala nyarrparanpa panuju watiyaju yirrarnu?"

   "Yalijikirna kulkurru jaarrparni kujurnu, ngaka ngarrarnajana
manirra jukurrarlu."

   "Ngayi waja."

   Yilpanyanu kamparru yirrarnu jangkardu yalijiki --
nyanungurluwurrukula warlaljarlu.  Ngunajalpa -- warluwana.
Ngunajalpa.  Ngunajalpalu, ngunajalpalu...  Mungalyurrulku
yakarrapardija.

   "Yuwa yirnangkulu yutukanyi.  Yaruju yakarrapardiya
yinpanyanurla pantirniyijala, pajirni manu yinpanyanurla pakarni.
Yaruju yakarrapardiya, yirnangkulu yutukanyi."

   "Jintajuku, ngajujuku karna yani.  Watiyakujakulu nyinaka,
rampalpantirninjakujaku.  Karlarlangurla, karlangka kujakurlangu,
karlangkakujakurlangu.  Kajilparnajana tarnngarlangu pantikarla
waja.  Nyurrurna jintakariji tarnngakurra jamulupakarnu waja."

   "Yuwa marda.  Yijarduja ngari."

   Ngulawarnujulpa, "Jurnarrpajulu panu yungka yirna kanyi."

   "Karinganta karlipa ngalipakula yani, marrkarirra karli ngali
yani."

   "Marrarlyanirrajala kanpa watiyakujaku.  Watiya kala kangkulu
pardanykijirni.  Marrarlyani kanpa.  Ngajujuku karnajana jinta
jija.  Karnajurla kunkamaninjini, kunkamaninjini."

   Jungalpa yarnkaja.  Jurnarrpa turnuturnumaninjarlalpa
karrija.  Parnkajalpa---a.  Parnkajalpa---a.  Jurnarrpa
yangkalpajana manurra watiyarlalpa yirrarnurnu.
ngalykarikirlirlinya karla yurrurnturuju manirra.  Yurrurnturu
karla manirra.  Watiya yilpanyanu kamparru jiilyirrarnu
ngulakuju.  Ngulakujulparlajinta ngangkarra pitiyirrarnu --
watiyaku nyanunguku -- ngarra ngarra pitiyirrarnu.Nyanungulkulpa
ngantalparla jangkardu kurrulykarrija---a.  Palkurnulpanyanu
pungu.  Palkurnulpanyanu pungu.  Panturnurnu manu
panturnulpanyanu manu panturnulpanyanu, panturnulpanyanu.
Pajurnulpanyanu, pajurnulpanyanu yangka yilparlajinta nganta
wantija ngantalparlajinta -- watiyakuju.Watiya yilpa jiilyirrarnu
-- mingkirripuka.  Pajurnulpa watiyawiyi... mingkirriwiyilpa
pajurnu.  Pajurnulpa,, pajurnulpa.  Nyanungulku ngantalpa
pajurnurnu.  Ngarilpa jantalymanu, ngarilpa jantalymanu, ngarilpa
jantalymanu... pajurnulpanyanu, pajurnulpanyanu,
pajurnulpanyanu... Wirliyajarrakurra yirrilyarlu puraja.
Pajurnulpanyanu.

   "Nyiyarla karnaju marrmarrpalku purdanyanyi? Yalyu karna
kuurl-karli, ngarrarna marda... jukurraju lawa-nyinalku."

   Kala yijardunyalpanyanu muurrpungu.  Ngarilpa
kurlardajutapilki wapaja kurlardajutapilki---i kulkurru
nyinajarra, ngula yakarrakarrinjapardija.  Ngarilpa yalyumanjiji.
Karlinjinarnu, karlinjinarnu.  Yiriyirilpa kulpaja.  Kulpajarra.
Yinyajulurla yangka laalku-purlajarla, yulajalurla.  Yulajalpa
nganjirni-nganjirni.

   "A---a linjarrjarntimiparlujulu ngarnu ngajulu.
Linjarrjarntimiparlujulu ngarnu waja.  Panungkujulu kapakapamanu
kujarnikujarnirli."  ...Nyampurra yangka mirntilyiji
parljayirrarnu.  Jimantajarrangurlulpanyanu manurnu.
Kujurnulpanyanu -- mirrijijarrarlu.  Ngulajangkaju kulpajarra.
Yulajalpalurla, yulajalpalurla, yulajalpalurla...

   "Jukurraju kanpa pilyalkujala nyina."

   "Jintakulku karna pantirninjaku yani jukurraju.  Kala
nyurrumanurnajana.  Nyurrumanurnajana. Nyurrumanu wajarnajana."

   Ngulajangkaju, warlulurla kardalykardalyyirrarnu.
Ngunanjunulpa., Mirnilpalu ngunanjanurnu kirdanyanu,
ngamirninyanu, ngumparnanyanu.  yi---i! Warrardalpa jiwinpungu,
jiwinpungu.  Rampakulkulpanyanu purdanyangu winkirrpawitarlu,
yaarrpariwitarlu.  Purdanyangulpanyanu rampakulku.

   Ngulajangkaju, mungalyurru yakarrapardija.

   "Watiyajulu kangkarni.  Watiya yinkijili yinyi.  Kala
watiyajurnaju muku yiilngarnujurnta.  Muku pajurnu-jurnta
wajarnaju." 

    Jungalpalu kangukangurnu jurnarrpaju.  Yungulpalurla.
Ngulajangkaju, kutururlangulurla yungu, manu
kurdijirlangulpalurla yungu.  Kulanganta yijardunyajuku.
Yarnkajalpa.  Karrinjalpa pardija.  Putalpa karrinjapardija.
Yaarrpungulpalu, yaarrpungulpalu.  Yarnkajarra jililijiki.

   "Yi---i rampaku waja karnaju purdanyanyi mirniji."
Rdarriwitarlu.  Parnkamirra, parnkamirra, parnkamirra...
Kurlardajana yangka yali ngalyakari manurra.
Murlarrilymurlarrilyparra rdipija.  Watiya yangkalpa yali
tarnngajuku yampijarra.  Watiya, mingkirri, mingkirrilpa
jiilyirrarnu. Manurnulparla.  Yurrurntururla pardijampa.
Nganjirninganjirnikirra nganta yilpa panturnu yangka -- nawu.
Jingijingilparla pardija.  Panturnulpa, panturnulpa,
panturnulpanyanu.  Ngulawarnuju, junmakurlurlulkulpanyanu
rdirrirrayungu -- pajurnulpa, pajurnulpa, pajurnulpanyanu,
pajurnulpanyanu....  Turlurlpungulkulpa,, turlurlpungulkulpa
yangkaju mingkirri yinya.  Pajurnulpanyanu, pajurnulpanyanu,
pajurnulpanyanu...  Waninjanyanu pajurnu.  Yaarlpalkulparla
parntarrija yangka yinya mingkirrikiji.
Yaarlpaparntarrinjunulkurla -- tarnngajuku.  Nyangulurla,
nyangulurla, nyangulurla...wirdiyi -- nyangulurla, nyangulurla...

   "Kari parrangkarni winjarni rdipija yangka yinya."

   Ngatinyanujulpa...miyalulkunyanu nyangu.  Yilpa wangkajalpa
miyalu.  Wangkajalpa.  Mungalyurrupardinjarla warrurnulpalurla.
Wurajiwurajirli yangkalpalurla nganjirninganjirni wangkaja
yuruturla.  Nyanungunyangurla wirliyarla.

   "Kari lawajuku waja.  Parrkaju palijarra waja."

   Yi---i yalarni rangkarrpa kalu yakarrapardi.  Jakurrpardi
kalu puranjakulku -- yi -- Yilyanjangurlulu manu... wirliyalku...
purajalu, purajalu, purajalu.

   "Kari nyampu yangkaju yapawangurla yiparnyiparnparla waja."

   "Lawa waja.  Yapawangu."

   Milpapatupatujarrijalkulpa papardipukaju.

   "Yalawu yijardu.  Mingkirriki waja karla yaarlpa parntarri
tarnngajuku.  Waninja pajirninjawarnu."

   Yirrarulpa parntarrijalparla tarnngajuku.  Ngulakurralpanyanu
kangurnu, kangurnu.  Ngarnulpanyanu kirdapukarlu, ngatipukarlu.

   "Yawu kulanganta muujumuujuwangurla, kala warlaljarlu waja
kajikarnaju jantalymani.  Yapaku wajarla lawa.  Manu
rdawirnpajirni."

   Nyampujulu yangka milyikirramanu Wiinywiinypa tarnngajuku.

   Ngulajuku.


** WANGARLAKURLU 

Wangarlarlu, kulkukangurnulparla, manu Wapirralpa wapanjinarnu,
walyangka tardayanu -- Wapirraju -- yarnunjukulku --
wurnturujangka, manangkarralpa wapaja -- manangkarrarlalpa
wapaja -- pirrimanulku.  Yarnunjukulpa wiirnparnkaja.  Purrakulpa
rdakangku kujarlu ngarnu.  Ngawarra parnkanjakurralpa kujarlu
ngarnu.  Ngarnulpa.

Ngulawarnuju, karrinjarra pardijalku.  Putalpa karrinjapardija,
pardijarralku, kujakanayi tardayanu.  Pirlipa parntarrija.
Wapirralpa kuruju karrija.  Jintawiyi yarnkajarni, parntinyangu.
"Yarnunjuku waja ka wapa."  Jintawiyi yarnkajarni
wangarlakariwiyi.  Pirrimanu, parntinyanjarla.  Pirrimanu
pirlingkalparla jurnta nyinaja nyampukanjayi -- pirlingka
tardayanu.  Wangkajalpa: "Kaa, kaa, kaa."  Ngarrurnulparla,
yimingarrurnulparla yalikiji jintakariki.  Jintakarilki
wilypimanu.  Wilypipardija.

Marnkurrpajana manurnu rampakuju.  Manurnujana kulkulparnimanu.
Kangurnulparla kangurnulparla yurrupurujukulpa yirrarnu.
Wapirrakulkulparla yirrarnu.  Wapirrkulparla yirrarnu.
Kanjarlalparla yirrarnu.  ngarnulpa, ngarnulpa yarnunjurlulpa
ngari ngarnu wanapijilpa kujukujurnu, kujukujurnu, kujukujurnu,
kujukujurnu...  Pirdarralpajarrinjayanu.  Yardarralpaparnkaja,
yardarralpaparnkaja.  "Kaa, kaa."  Manurnulparla.  "Kaa, kaa,
kaa, kaa."  Kangurnulparla.  Yurrupurujukulparla yirrarnu.
Ngaparrparlalparla yirrarnu.  Ngalyakarilpa manu,
ngalyakarilparla pinarra kulkulyirrarnu.  Yungurralparla.
Kangurralpanyanu, yuwarlikirrarlu kanunju.  Ngarnulpa, ngarnulpa,
ngarnulpa.  Jijajirliji ngarnulpa, Ngarnulpa, ngarnulpa.
Yarnunjuku wajalpa warduwardujarrija wangarlakurlangurla.
Nganjirninganjirnijiki yungu warduwardumanu, rdipijarla.
Yardarnilpa manu.  Kiripijipinki . Rampakupinkilpa
manurnu yarda.  Kangurnu, kangurnu, kangurnu.... Yirrarnulparla.
Yurrupurulparla yirrarnu -- wanarrirla.  Manulpa.
Ngalyakarilparla pinarra kulkulyirrarnu.  Kulkulparlarlulpa
kulparikangu.  Kulparilpa kangu.

   Ngarilpa kiripijilki milamilarnu.  Ngarilpa maurnu.  Ngarilpa
wanapi kujukujurnu, kujurnu, kujukujurnu, kujukujurnu,
kujukujurnu... Ngulangkujukunyanu
warduwardumanu,warduwardumanunyanu.

   Ngulawarnuju, kiripijilkirla manurnu.  Kiripijilkirla
manurnu.  Kangurnurla.  Kanjarlarla yirrarnu.  Kiripijilparla
pinarra yungu.  Jintalpa rdampirrpungu, jintalparla kulparirra
yungu.  Kulkulkangulpa.  Kulkulkangulpa.  Ngulangkujukulpa
ngarninjarla warduwardumanunyanu ngulangkujuku.  Manurnulparla,
ngayilki rampakulku, rampakulkulparla manu.  Kangurnulparla.
Yurrupurulparla yirrarnu.  Manulpa.  Yungulparla ngalyakari,
kulkulkangulpa -- wangarlarluju.  Yangkalpa nyampurlu
jintakarirli jinamardarnu -- pirlingkarlu.  Jinamardarnulpa.
Nyangulpa.  Milarnulpa, milarnulpa, milarnulpa kanunjuju.
"Nyampupiya, warlawurrupiya."  Milarnulpa, milarnulpa,
maurnulparla.  Yarnkaja...kangurnulparla.  Yirrarnulparla
yurrupururluyijala.  Yirrarnulparla.

   Ngulawarnulpa, kulpari, puulkangulpa ngalyakarijilparla
yungurra.  Ngalyakarilparla yungurra.  Kulparilpa puulkangu.
Kangu, yirrarnulpa.  Puulkangu.  Manurnulparla yarda.
Manurnulparla yarda.  Ngulangkajuku pulapirrajarrinjayanulpa
.  Kangurnulparla, yirrarnulparla yurrupuruyijala.
Lawalkulpa pirdaparntarlulkulparla kulpari kulkulyirrarnu.
Kulparirralparla kulkulyirrarnu.  Kangurralpa.  yangkalpa yinya
"Kaa, kaa, kaa..."  Kangurnuparla.  Kangurnulparla.
Yirrarnulparla.  Pinarralparla yungu.  Kangurnulparla "Kaa, kaa,
kaa."  Yirrarnulparla wanarrirla.  Kulparirralpa kangu.

   Wurati, pinalpa mamparlpungulku
pirdaparntarlu. Pulapi yilpa ngarnu. Ngulawarnu,
kiripijilkilparla yardarni manu -- walaparrirninjakuju.
Walaparrirninjakuju manurnu kiripijilki.  Kangurnulparla,
yirrarnulparla. "Kaa, kaa."  Pajurnulpa, pajurnulpa,
pimpalypungulparla jirrnganja, nganayi yintirdi, kulparirralparla
yungu.  Puulkangulpa.  Kulpari puulkangulpa -- wangarlarluju.

   Ngulawarnuju, yanurnulpa, yanurnulpa, kulparirnilpa yanu,
lawanyangulkulparla.  Nyurrujuku pardijarra -- Jijajiji.  Jijaji
pardijarra.  Kulpamirra, kulpamirra, kulpamirra... Ngula,
jintakarikirla rdipija.  Jijajikarikirla rdipija --
mukartikirliki. Yilyaja jingijingi.  Yilyaja jingijingi,
yalilkijana rdipija, panukulku, pamirliyikilkijana
rdipija.  Mardumardurnulpalurla, mardumardurnulpalurla , jikanilpalurla yungu,
jikanilpalurla yungu, jikanilpalurla yungu ... yungulpalurla,
yungulpalurla, rdakajulpalurla yungu, yungu, yungu, yungu...

   Ngulajangkaju, yangkalpalu turnujarrijalku, wangkajalkurla
yanpirijiki jurru yarltirikiji -- Jijaji.  Yijawukuju.  Yijuwukujukunya.  Jijajikiji nyanungunyanguku
ngalapinyanuku, wakurluwitawanguku.  Wangkajalparla---a,
purayijarrijalparla---a, purayijarrijarla---a,
purayijarrijarla---a -- lawajuku.

   Warrurnulpalu warrumpulwantija, warrumpulparntarrunjunu,
yakarra pardijalpalu, yakarrapardijalpalu.
Warrumpulwantija,warrumpulwantija, warrumpulwantija,
warrumpulwantija, warrumpulwantija...  panuju.  Nyanungu
jayalparla purayijarrija.  Yakarrapardijalpalu.  Wuurlata(whole
lot)lkulpalurla purayijarrija.  Jitija, jitija - jurruyarltiriji
-- jitija.  Ngamurlumanu, wardarrkujurnunyanu, jikanirla yungu,
rdakarla yungu.

   Pardijarralkupala.  Pardijarralkupala.  Yuwarlikirrapala
kulpaja.  Kulpajapala.  Yangkalparla nyampu ... nganayi...
nyiyamayi?  Warru puujumpujumanu wunujarrakurlu.
Wunujarrakurlulpalu warru
puujumpupuujumpupuujumpupuujumpukangurnulpa, kujarlu.
Mardarnulpalu.

    Ngulajangkaju, puujumpu, puujumpu... Tatujarrijalu,
pilyajarrijalu.  Panjilirla kujurnu.  Nyanungulkulu yirrarnu.
Parntarrijalpa -- wurnuparntaju.  Wurnuparntaju.  Nyinajalpa,
jurnarrparlulku, juwakirli , juwakikangukangurlu
kulpuraturnu. Kujurnulpalurla, kujurnulpalurla.
Yaarlyaarlkujurnulpalurla.  Yaarlyaarlkujurnulpalurla,
kujurnulpalurla, kujurnulpalurla, kujurnulpalurla,
yaarlyaarlkujurnulpalurla, kujurnulpalurla, kujurnulpalurla,
kujurnulpalurla... juwayikiji, juwayikiji.
Yaarlyaarlkujurnulpalurla.

   Ngulawarnuju, wayi puluku, pulukuwiyilirla yaarlkujurnu
ngirirrpajarra.  Pardijarra.  ngulawarnuju, juwayikilpalurla
yaarlyaarlkujurnulpalu.  Yaarlyaarlkujurnu, kujurnu, kujurnu,
kujurnu... nyanungukuju wurnukurluku.  Watiyalkulpalurla
yaarlyaarlkujurnu -- kujurnu, kujurnu -- watiyalku, watiyalku,
watiyalku.  Yaarlyaarlkujurnulpalurla.
Yaarlyaarlkujurnulpalurla.  Yaliki yangka kankarlarrarlu
rduulyungu.  Kankarlarra Jijajirlilki kaninjarrakurraju kujurnu.
Papapapapapapapapapapapapapapa... Jaapayi---i jankaja
mulurrjankaja. Mulurrjankaja -- warlungkuju -- yangka,
wurnujarrakurlu.  Wurnujarrakurluku yangka yingilirla yangkardu
rduulyungu kankarlarrangurlu. Kujurnulu,, manu
pitirlili(petrol)wunjurnu.  Majijilkilirla kujurnu.  Pulukuwiyi,
kilalurla yaarlkujurnu -- wurnukurluku.  Wurnukurluku.
Wurnukurluku, yilirla yaarlkujurnu.  Purraja, jankaja,
jankaja---a. Ngulajuku.


** YARNIRNPAKURLU 

Yii---i Putalpa wayilwayilyirrarnu.  Yii---i
mardukujaju---iwangu, jurdaljalparla kakarrarninginti nyinaja
jurdaljanyanuku.  Manurnulpalurla, yungulpalurla.  ngulajangkaju,
yungulpalurla.  Yirrarnulpalurla wanarrirla, yirrarnulpalurla.
Pimirdirlangulpalarla yanurnu.

   "Rdarrimardaka wajalunyanu.  Ngangkirinyanurlu wajalunyanu
rdarrimardaka.  Muurlpakulku japa yinjaku."

   Kangurnulparla, yirrarnulparla.  Yarnirnpalparla jurnta
yulajalparla, yulaja, yulaja...

   "Yarnirnpawangulu nyinaka ngangkirirlangujarra, wiyarrpa.
Ngangkirirlangu.  Warlaljajala.  Warlaljanyayirni waja nyuntuju.
Witakari yungkajala, yarnirnpawangu ngarili waparlku nyinaka.
Jimarrinyanujala."

   Nyinaja, nyinaja, nyinaja, nyinaja.  Wangu ... puta
wayilwayilyirrarnulpa, wayilwayilyirrarnulpa,
wayilwayilyirrarnulpa... Lawajuku.  Putajukulpa
wayilwayilyirrarnu, wayilwayilyirrarnu...  Yakiriyakirimanu,
yakiriyakirimanu... Putajuku, lawajuku.  Yukanjawangujuku.
Pardijarralpa mungalyurru -- parntarrinjarla.
Wapurrkuparntarrinjarla.  Rangkarrkurlulpa yanu --
jajanyanukurraju.  Ngulawarnuju, ngulalparla putapiirrpardija,
piirrpardija, piirrpardija purrakukulku kanjarniki.  Ngakaju
wurnangkulku.  Wurnangkulku kalurla purdangirli kanyi.

   "Lawa waja karnalu puta yilya."

   Kangurnulparla kurdunyanurlulku, mardukuja.  Yungulparla
purraku.  Ngulajangkaju, wirlinyi ka parnkami ngulajangka purraku
ngarninjarla.  Wirlinyi ka parnka---a. Ngari ka pantirni kuyuju.
Yijalyiyirrarni ka.  Yijalyi, yijalyi, yijalyi ka rdipimirni.
Jirramajangka ka kanyirni.  Jirramajangka ka kanyirni -- kuyuju,
wawirriji.

   Ngulajangkaju, lunjakijirni ka.  Ngulajangkaju,
kirdanyanupirdinyparluwiyi ka pardupardumani.  Kuyulpa yangka
pirntalpakarirlalpalu ngarnu.  Yilparla yitirli yirrarnu.
Manulpa -- jurru, mirdijarra -- jurrulparla yirrarnu nyanungukuju
-- yungkurnujarrarlangu -- nyampujarra mirdijarra.

   Ngulajangkaju, putalpalu yajarnu, yajarnu.

   "ya! Kuyukurra ngarra ngarrijarri mayi, nyampupiyakurra
ngarrijarri waja.  Ngangkiripurajikinpajana ngarriyani kuja."

   Pardijarnilpapala.  Yunjumuyijalalpa tardayanu.  Yunjumulpa
tardayanu.  Yunjumulpa tardayanu.  Purturlu yunjumu.

   "Kuyu wajarna yinyi.  Kuyu manta.  Malikirli japa karnangku
puta ngarrirni waja.  Kuyu waja manta.  Lawajukunpa mayi
ngajukuju yukanjawangu waja?"

   Yi---i ngulajangkaju---u tarnngajuku kuurr-tardayani

ka, kuurrtardayani ka -- tarnngajuku --
yurnkuyurnkuwangu.  Ngulajangkaju, ngayi kanyanu jardawantipardu
-- mangarri ngarninjarla.  Ngunami ka.  Kuyulpanyanu yangka
manunjunurnu pimirdinyanupirdinyparlu.  Ngatinyanukulparla
ngalyakari yungurra.  Kulpajarnilpa.  Kirdanyanuku, ngatinyanuku
ngalyakariji.  Ngunajalpa, jardawantijalpa.  Jardawantijalpa.

   "Ngurrakurra nyampukurra kulpayarni waja.  Jintangkarli nguna
waja.  Malikiwanguja, yapaja, warlaljaja.  Kulpayarni waja.
Nyampukurra kulpayarni.  Ngunamirli jintangka waja."

   Yalirlakujukulparla rangkarrkangu.  Parntarrijalpa.
Parntarrijampalpa. Warlulpapalangu kulkurru jankaja.  Putalpa
yakiriyakirimanu.  Putalpa yakiriyakirimanu.

   "Lawajuku karna puta wayilwayilyirrarni.  Lawajuku.  Putajuku
karna wayilwayilyirrarni yarnirnpajuku."

   Ngulajangkaju, yakarrapardijalpa.  MUngalyurrulpa parnkaja --
jangkayikirra.  Kulpajarnilpa purrakuku.  Malirdinyanurlulpa
pardupardumanu.  Purlajalpapala jirramalkulpapalarla purlaja
yilparla nyanungukula.  Malirdinyanupirdinypa purlaja.  Purlaja,
purlaja, purlaja... lawajuku.

   "Ngangkirinyanurlu yungunyanu kanyi waja.  Wurramanji
yingapala yani.  Kangkarnilirla waja.  Kangkarnili waja."

   Yangkalpalurla jatatakarra-wantija.  Yajarnulpalu,
yajarnulpalu pimirdipirdirlangurlu.

   "Yuwa yanirli, yanirli, yanirli, yanirli waja.
Ngangkiripurajikirrarli yani.  Kuyurlangukunpa yani.  Tarnngajuku
mayinpa kuyurlanguju yirntirrparni yirrarni , yarnirnpamirrimirrirli waja.
Yarnirnparlu jukurrparlu waja. "Yi---i jurnarrpa ka mani...
jakuruku karla yanirni kurdunyanu...  Ngarrurnulpa.
Jakurupungulpa.

   "Yani karna.  Kamparrujarri karna waja.  Yulpayikirra
wirikirra waja.  Purdangirlirlili ngarrirrajarriya.
Purdangirlirlirra ngarrijarriyarra.  Purdangirlirralu
ngarrijarriya ngaka.  Kajirna kamparrujarri."

   Jungajuku.  Yarnkajalpa.  Kuyulpa panturnurra.  Kunarralparla
manu. Nyurdirralpa manu.  Yulpayikirrarlu.  Yulpayikirrarlulpa
nyurdirramanu.

   "Ngaju karna putawayilwayilyirrarni wajani...
putawayilwayilyirrarni karna warlaljajala ngajunyangujala
mardukujaju wajani.  Nganyangukurlangujana
jurdaljakurlangu, kurdunakurlangu wajani... jurdaljakurlangu
wajani.. wilyalyiwarnu waja."

   Kangulpa---a kuyu kijirninjawangurlu.  Yulpayi
nyanungukurralpa rdakulpungu.  Purrajalpa.  Rdakulparla pangurnu.
Purrajalpa,, purrajalpa.  Purrakulpa ngaka kiwayikirrarlu ngarnu.
Kiwayikirrarlulpa ngaka ngarnu.  Purrakuju.

   Wijarakilpa walaparrurnu.  Yinjilyirrpilyirrpi ngari
ngamarna.  Julyalkarrijalpa yulpayiwarnu.  Nyinajalpa.  Wirdiyi
nyangulpajanarla.  Mungalyurrurlulpa---a...  mungalyurrulpalu
yarnkaja.  Ngarilpalu jaalparrarlu kangu.  Nuulpa wirliya yalumpu
wirlinyanjaninjinarnu -- lawa.

   "Yaruju wajarlipa purdangirlijarri."

   Waparlkulpa ngari wapaja.  Kulangantalpa wurramanji ngari
wapaja.  Kulangantalpalu ngari wurramanji wapaja.  Parnkamirralu,
parnkamirralu, parnkamirralu --- kujapurdarlujukulpajanarla
nyangu.

   "Muu...ngajunyanguparnta mardukujaparnta waja kajulu
purdangirli ngarrijarrinjini.  Yatiyi! Ngajuku."

   Warriri, warriri, warriri jitijalu yulpayikirra.
Nyanungurlulpa nyangu.  Nyangulpa.

   "Kari nyampukurrajukurnalu kulpajarni waja.  Palkakurnalurla,
purdangirlirnijarrija."

   Miyitiyitiyimanulkulpa nyangulkulpa mardukuja yangkangkuju.

   "Ngurrjungkulku---u marda kaju nyanyirni waja---a.
Ngurrjungkulku marda kaju nyanyirni wajani.  Ngurrjungkulku marda
kaju yarnirnpawangurlulku marda nyanyirni waja."

   JIngijingirnilpa jarrija ngarrka yangka -- nyanunguku
kirdanyanukula, yarnirnpakukirdanyanu. Jingijingirnilpa jarrija,
kuyulpa manu.  Kuyupardu yilparla ngalyakari yilparla yirrarnu
yaliki kirdanyanuku -- yungkurnujarra.  Jurrujarralparla yirrarnu
mardukujakuju.  Kangurralpa.

   "Kuyukulu ngarra pipirlangu ngarriyanta waja."

   Yilyajalpapalangu pimirdirlangu.

   "Kuyukulu ngarriyanta waja."

   Junga yarnkajarnilpapala.  Pimirdirlangujarralpapala,
yarnkajarnipala.  Karrkaja---a.  Karrija. Nganjirnilpa nyangu
ngarrka yangkangkuju.

   "Ngurrjulku marda ngarrarlijarra nyina kujaju, yali kuja
yimiri yarnkajarni waja."

   Miyalujulpa kanunjukari kujajarrijalpa.  Wardinyijarrijalpa.
Pimirdinyanujarra -- nyanungu.  Jungarni warrangurla karrija.

   "Jurrujarra manta waja.  Manu mirdipatu manta!"

   Jungalparla marlajamanu.

   "Tardayanta waja."

   Tardayanulpa.  Kuyulpa nyinanjarla ngarnu.  Yangkalpapala
pimirdinyanujarrapirdinyparlu kangurra -- kuyu maninjarla.
Maninjarlalpa kangurra.  Yilpapala kuyu pimirdinyanujarrarlu.
yangkalpa ngarnu nyanungu kalinyanukurlangurlarlulku.
kalinyanukurlangurlarlulkulpa ngarnu.
Kalinyanukurlangurlarlulku.  Ngarnulpa.

   "Ngaju ngarrarna jintawangulku yani-- panupanurla."

   Ngarnulpa, yarnirnpawangurlulku, ngurrjungkulku.
Ngurrakurralpa yangkakurra pardijarra ngarrka.  Yirrarnulpa
jurnarrpa, mujayimaninjarlalpa yirrarnu.  Yangkalpa yinya
yanpirijiki yajarnu.

   "Wijaraki wajarnangku pinayirrarni yilparla nyampu
kalpalpirla yinpa karla -- pangirni waja."

   Jungajuku karrinjapardija.  Yarnkajarrapala.
Karrkajarrapala.  Jiilngarrurnurla.

   "Nyampunya karlaya waja yirnangku jurntakarri."

   Jurntakarrijalparla, karrijalparla,
karrijalparla...tarnngangkulpa karlaja, karlajalpa.  Ngayilpa
pirlparlangkarra yirrarnu.  Pirlparlangkarra yirrarnulpa
ngamarnaja -- wijarakiji.  Pirlparlangkarra yirrarnu.
Pirlparlangkarra yirrarnu.  Karlaja, karlaja, karlaja...
nganayirla kalpalpirlapala yirrarnu. (yurrurla manu tirdikamparnu
wungukamparnu. ) Ngarrkangkulku manurnu.  Nyanungu
marlajarra pardijarni.  Yirrarnurla wijarakiji kalpalpirla --
marnangka, kalpalpirla.  Tardayanupala.

   "Yali ngurrjulku yananyarni yangkaju kalyakalyarlangulku.
Ngurrjulku yananyarni -- yarnirnpajangka waja.
Kalyakalyarlangu."

   Yangkaju yalipayarlujana pimirdinyanujarra waraparnpija.
Yi---i yirrarnulpa., Pirrimanulpapala.  Nyinajalpapala.  Ngakalpa
wurdujurrarlu kirdanyanukurra, ngatinyanukurra yilyaja.

   "Ngarrijarriyawiyi waja! Ngarrijarriyawiyi waja!
Jalanguyijala ngarrirnijarriya waja."

   Nyinajalpa.  Yangkalpalu latu nyuyujarrijalpalurla,
nyuyujarrijalpalurla jijanu.  Watipatukariyinyanu.
Watipatukariyinyanulpalurla nyuyujarrija.  Nyuyujarrija,
nyuyujarrija... Mardukujaku, wirnpirlijalparla.  Watijilparla
wirnpirlija ngurrangurlu nyampungurlu.  Yuwalpa ngari
yarnkajarni.  Ngarra mayi yunparninjarlalparla 
mardarnu kuyu?  Ngulajangkaju kulpajarni.  Ngayilparla
ngamiljirla tardayanu.  Ngamiljirla ngayilparla tardayanu --
mardukuja nyanunguju.

   "Ngajunyanguju mardukuja warlalja waja.  Warlaljaju waja.
Ngaka ngurrjungkulku waja kaju pardupardumani wajani."

   Wangkajalpa nyanunguju -- miyalu kanunjulpa wangkaja.  Yi---i
Wardinyikikarrikarriki Yarnirnpajangkakuju.
Putawayilwayilyirrarninjawarnukuju.  Ngurrjulkulpapala nyinaja.
Putaputawayilwayilyirrarninjarla.  Ngulajangkaju, kulpajalku
mayili yangkaju.  Kulpari, kulpajalu.  Ngunajalu.  Wurralu
ngunaja.  Jurrkukurralku yungulu kulpa.  Ngunajalu.
Yakarrapardija.

   "Mmm--m.  Parnmanpawana, kirdapurajiwana ngarrirrajarriya.
Kirdarlangujarralu kuja.  Ngalkaripurajiwana kajirna
warringirntiri parnka."

   Jungajuku---u warringirntirilpa---a parnkaja---a.
Panturnulpa.  Jirrama kalyarrpa. Pantirninjarla purrajarralpa.
Jurrkukurralpalu yangka kulpaja.  Yatijarrapurdayijalalurla
rdanparnu.  Yinyalpa yangka kulpaja -- rdanpanu.  Yangkalpalurla
karntaparduku jirrnganja kulpaja -- ngatinyanu, kirdanyanu,
ngamirninyanu, pimirdinyanu.  Kulpajarralu.

   "Yuwa yajarnunjununyankujulu?"

   Ngatinyanujulpa wangkaja.

   "Yajarnunjunujapankujulu?"

   "Karinganta muurlpapala ngunaja ngangkirirlangu waja
yalumpuju lawalku, yarnirnpawangulku."

   "ngayi waja."

   Kanajardukujulpanyanurla wardinyijarrija.

   "Kuja nyingijipala nyinami, yilparna kanajardukurlu warru
palkakurlu wurdunyinakarla.  Kuja kalu panukari nyina."

   Kuyukurlulpa pirntalpakurlu rdipija ngarrka -- wanta
mirnirlalku.  Jurrujarra jirramanya nyanungukuju, yungkurnupatu
mirdipatu.  mangarrikirlirli, purrakukurlurlulpa
nganjirninganjirnipardupardu-manurnu.  Yungulparla.
Purlajarralparla kirdanyanuku.

   "Kuyuku waja yantarni.  Purlka waja.  Kulpayarnili."

   Yangkalparla yungu ngatinyanukupirdinypaku,
kanajardunyanupirdinypaku kangu kuyuyijala.  Karrpajarra,
yardipijarra, purturlu.  Kangulparla.  Kirdanyanukuju mirntilyi,
ngirnti, wanarri -- wanarrijarra.  Wanarrikariji, yalikikila
jurdaljanyanuku.  Kala jurdaljanyanukukula ngulaju
jintakariwarnujala yalumpukuju ngarrkakuju.  Ngurrjulku yilpapala
nyinaja.


* 


*


STORY by ANTHONY Jampijimpa Egan Told in May 1983
(19 years)

ORIGINAL TEXT (said his father used to tell him the story)

Warluraji-kirli

Warlurlurajilpa yulpangku mapurnu jukanyanurlu warnirrirla jayiti.
Patangkulpa mapurnu jukanyanurlu warluraji.  Wali, waniyarrarlulpa
waniyarrarlu parntinyangu jara wali, waniyarraju warnirringirli
kangkarlu-jarrinjanu.  Too-muchii parnti-nyangu jara. Wilparrija
kangkalarlalku.  Nyangupalangu jirrama warnirrirla kajil(pa)pala
nyinaja jukarlangu.  Ngulaju jarakurlu juku kajimanu murupungu
kaninjarra warnirrikirra.  Wali, yalparu yulanjanu watiji
jukanyanungurlu.  Yulanjanu wurnturu. Nu yanu ngurrakurra lawa.
Ngulajangkaju kaninjarra waniyarrakurlangurlalku pungul(pa)palanyanu
waniyarrarlu manu nganayirli, warlurajirli.  Wali, tayitirli
pulyu-mardarnu waniyarrarluju miyaluju.  Wali, warluraji yaliji miyalu
slip-jarrija jarajangkaja kangkalarra slip-jarrija, kangkalarra
swim-jarringanu.  Jurnta-parnkajarra waniyarrakuju.  Wali, waniyarra
kangkalarra parrparija yalkirrikirra.  Wali, nyangu purunyangu kajilpa
parnkajarra waniyarrakujaku.  Waniyarrarluju wajili-pungu,
wajili-pungu. Wali, watiya wurnpa wita karrija, watiya wurnpa and
waniyarraju wirijarlu nyayirni.  Waniyarrajulpa kutulku parnkanjanu.
And purunyangu parnkaja kulkurrujarra watiyawana wurnpawana
waniyarralpa yukajarra tiyilpa kulmardarnu watiyarlu wurnparlu miyalu
wiri.  Waniyarraju palijalku.  Kulmardarnu too-muchii nyanu jalpingki
and purunyangurlulpa watiyalku pakarnu jukanyanukuju.  And
jukanyanurlu jukul-manu.  Nganangku ka watiya pakarni?  And
purunyangurlu ngajunyanurlu waja warlurajirli.  Wali
wardinyijarrijalkulurla.  Yulajalkulurla.

Ngulajuku.


*  each by  ADULTS: May 1984

Dianne, tape 8
Anthony (stories 1-3), tape 10
Cecily, tape 11
Jean, tape 12
Ned, George, tape 7


**



Wati ka yaninjani rayipulkurlu.  Marlu ka karrimi pirliwana.
Wating(ki) nyangu ngula ka yitaku-manilki. marna ka ngarni,
marlungkuju.  Ngula wati nyangu parnkajarnilki rayipulkurlu pirli
wana.  Ngula parnkajalku marluju lani.  Luwarnulku watingki,
marnangka. ngula wantijalku.



Wati ka yani wirlinyi.  Marlu ka nyinam(i) pirliwana.  Watingki
yitakimanu marlu wirliya.  Ngula jang(k)a watingki nyangulku marluju.
jangku nyangupalanyanu.  Marluju parnkaja. watingkiji luwarnu
rdukurduku, marluju.  Ngula jangkaju, marluju wantija, walyakurra
nyurnu makardijangka.



Wirlinyi ka yani.  Marlu ka nyina pirliwana.  Watingki ka puranjani
marlu kujalpa nyinaja pirliwana.  Watingki ka luwarni marlu.  Watingki
luwarnu marlu. Mirrimirri ka parnka, marluju Watingki ka purami marlu
kuja luwarnu, wantijalku marnangka.



Wirlinyi ka yani rayipulkurlu.... makardi.  Marlu ka karri pirliwana.
Wating(k)i ka purami marlu.  Watingki ka wajilipinyi marlu <nya>
luwarni ka, marlu ka karrimilki.  Marlu ka parnkami watingki karla
ngilgi  mardani....  rayipulrluju.  Watingkiji
markadirliji luwarnu marluju.



Yani ka.  Manjangarna.  Watingki ka nyanyi.  Luwarni k(a).  Luwarnu.
Wantija, wantija.



Wirlinyi ka yani, wirlinyi ka yani, marluk(u) marlu. Marlu ka nyina,
pirli pirli yinti pamarrapa nyangu, nyangu marlu yalirli yapang(k)u
nyangu marlu kap(u) luwarnilki kapu payirnti-manilki ngilji-mardani
kapu luwarnilki marda oh jurntarla parnkaja mayitpi luwarnu. Kapu
wanta wunturu yuwayi wantijalku ngulju kirli luwarnu ngurrju.


*





Wati ka wapanjani.  Watijarra kapalanyanu wangkami. Jurlpu ka mardani
jintakarirliji.  Ngula karla yinyi jintakariki watiki jurlpuju.  Ngula
kanyilki watingki jurlpuju wardinyirli.  Ngularla paarrpardija jurnta
kankarlarra. Puta ka puny-mardarni.  Ngula ka yaninjani rdinyirlpa
kaninjarra kari ngurrakurra.



Wirriya ka yani.  Wirriya karla wangka purlka parduku manu nyanyi ka
jurlpu rdakangka.  Purlkapardurlu karla jurlpu yinyi wirriyaku.
Wirriyarlu ka wardinyirli kanyi jurlpu ngurrakurra.  Manu jurlpujurla
jurnta-paarrpardija, wirriyakuju.  Ngulajangkaju wirriyaju yulanjanu
ngurrakurra.



Wirriya ka wapami.  Purlkangku karla milki-yirrarni jurlpu wirriyaku.
Purlkangkurla yungu jurlpu wirriyaku, mardarni ka jurlpu wirriyarlu
rdakangka.  Wirriyarlu ka puly-mardarni, jurlpu. kuja ka yaninjani.
Wirriyakurla jurlpu jurnta-paarrpardija.  wirriya ka yaninjani
mularrpa kujarla jurlpu jurnta-paarrpardi.



Wati ka wapami.  Wati karla wangka purlkak(u).  Purlkang(k)u jurlpurla
yungu.  Watiji ka parnkami jurlpukurluku.  Jurntarla paarrpardija
jurlpuju watipardukuju.  Mari ka wapami.



Wati ka karrimi.  Watijarra kapala karri jurlpukurlu.  Yinyi karla
watingki jintakariki.  Kanyi ka watingki jurlpu.  Paarrpardimilki ka
jurlpu.  Karrkami ka wati.



Yani ka, wirlinyi ka yani mayitpi wirlinyi ka yani rdipijarla
karntaku. Karntakurla rdipija. Jurlpu ka mardani karntang(k)u eh,
yinyi karla. Jurlpu karla yinyi jintangku kanyilku ka jurlpu yaliji.
Kujarla yungu wal kanyi ka wajilirli yilyamilki ka kankarlarra ka
yilya paarrpardija yanilki ka. Sad-lki ka jurlpu ngurlu. Pina ka yani


* 



Mardakujaku karla yujuku karrimi, pantarrimi. Ngulapalangu nyangu
watijarra kurlardakurlu man(u) pikirrikirli.  Ngulapala jingi jingi
yanu.  Ngulapala parnkajarni lani jarntu wirikijaku watijarraju
ngurrakurra.  Ngulapalangu wajilipungu jarntungkuju.
Watijarrajulpapala warrkarninjanu pirlingka. Ngula purul(pa) kuturnu
jarrija(yi) .... jarntuju.  Kutulkulpa parnkajarni jarntuju. Ngula
mingkirrirla matajarrija wati jintakari Watiyarlalpa ....
pirlingkalpapala jarnku parntarrija.  Ngulaju wilyipi pardija
jarntuju.  Ngula pala parnturnu kalkurru kurra yitipijarrarlu.
Parnkajarnipala ngula kurra, jarntu kurlu luwarnulk(u)pala
kurlardawatikirlirli.  Ngulalu yapa turnurnu jarrija nyanjaku.
Ngulalu pakurnu warlkurrurlu kuyu nganta ngarninjakunganti.



Watijarrarlu kapala nyanyi wurlkumanupardu ngulapala rdipijarni
jirrama.  Manu wurlkumanupardurlu kapalangu maliki jangkardu yilya
witawangu. "Wirliya nyampu wajapalangu puraya" wangkami karla
wurlkumanuju malikiki.  Jungajuku kapala watijarraj(u) parnka, maliki
wirikijaku. Ngulapalangu yitakimanu parra marnkurrpaku.  Mungalyurru
ngurlupalangu wajilipungu malikirliji witawangurlu wirajikirra
watijarraju.  Wajili pungulpapalangu, pirli wana malangkarra wana,
watijarrapala kangkarla warkarnu pirlingka marnakurlurla lani
malikikijaku.  Kutungkulku kapalangu wajili-pinyi. Pina-nyanyi kapala
malikiji ngaany-kijirninjakurra matal(ku) jintakariji watiji wantija.
Watijarrajupala parnkaja, manupala lurruwantija pirlingka.
Pardarnulkupala malikiji pantirni wajarlu nyampurlajuku.  Wangkajapala
yalikirla jurruju wilypipardijarni wangkajajintakariji.  Watikariji
wangkaja "Pantirnilki mayirli?" manu jintakari wangkaja" lawa. Murnma
kaji kutu-jarrimirni."  Jungajuku panturnupala kutukurralku
rdukurdukupinti wurrumpuru pikirri kirlirlipala panturnu.
Panturnupala, panturnupala maliki wirijarluju. Tarnngakurra kurrapala
panturnu pirlinirlalku.  Panturnupala tarnnga kurralku ngulalujana
ngarrurnunjunu yapapatulku panturnu wajali-jarra maliki wiriji, punku
ngulalu warramarla yapa yanurnu kirrikaringirli nyanjaku manu-kuyuku.
Jungajuku, pajurnulkulpalu malikiji yapapaturluju. Ngula ngulalu
yajarnunjunu ngangkayikirli yapa. Ngulanyanu kangu pirdingaliwarnu
ngurrakurra.



Karntangku kapalangu nyanyi watijarra kuja kapala yanirni
kurlardakurlu.  Karntangku ka yitaki-mani watijarra kujapala yanu.
Watijarra kapala parnka jarntu-wirikijaku.  Maliki ka parnkami,
wajilipinyi kapalangu watijarra. Kiljingki watijarraju kapala warrkani
pirlikirra lani. Malikirli kujakapalangu wajilipinyi jintakari wati
wantija mata parnkajawanu. Ngarrirni ka jintakarirli watingki "Yakarra
pardiya kutulku ka parnkamirni malikiwirijarlu kapungalingki ngarni
Watijarraju kapala karri kurlirra yatijarra jayiti kapala karrimi.
Maliki kapupala pantirni kujapalangu wajilipungu.  Malikiji
wilypirni-pardija watijarrarlu kapalarla yura-mardarni.  Kularda
kapupala pantirni.  Pantirnilki kapala watijarrarlu pirlingirli.
Panungkupala kulardarlu panturnu watijarrarlu, kapupalangu marlaja
wantimi junga jukupala panturnu purla kalujana yapapatuku.
"Yantarnili kuyuku yungunkulunyanu kanyi ngurrakurra."  Pajurnulu
kuyuju kapulujana yinyi mardakuja, mardakujarlanguku.



Watijarrapala yanirni watijarrapala yanurnu. Watijarra kapala yanirni.
Karntangku kapalangu nyanyi. Warlkumanungku ka jarntu ngarrirni
"Purayapalangu."  Jarntungkuju kapalangu wajilipinyi. Watijarra
kapupala wajili parnka lani.  Jarntuju ka parnkami kilji, yarnurnjuku
wurajilki wurrangku juku kapalangu wajilipinyi watijarraju, ka
parnkamilki jintakariji watiji wantija. Watiji wantija an jarntungku
ka warru wajilipinyi warru wurrangkujuku.  Parntarrimi kapala
pirliwana watijarraju kurlardakurlujarra.  jarntuju ka warrurnu
yanilki Kutu-jarrija jarntuju. Kurlarda kapalarla jangkardu-mardarni
Pantirnilki kapala kulardajarrakurlu jarntuju.  Panturnulkupala
yarlungkalku manu ka yarda juwinpinyilki Murrumurruju kulardakurlu.
Yapalkulu turnu-jarrija warru wardinilki. Jarntujupa nyurnulku nguna.
Paji, -pajirnilki kalu jarntuju watiwarramarlarlu.



Watijarra kapala yanirni. Karntangku kapalangu nyanyi.  Mardakujarlu
ka jiilyngarrirni maliki.  Parnka kapala malikikijaku watijarra.
Wajilipinyi kapalangu watijarra.  Pantarri kapala watijarra.
Malikikijaku kapala parnka.  Wantija wati jintakari malikikijaku lani.
Karrimi ka yurrkurla kapala watijarra. Maliki kapala pantirni.
Pantirni kapala maliki watijarrarlu.  Panturnupala kulardarlu wat ....
maliki watijarrarlu.  Pantirni kapala kulardarlu panujarlurlu maliki.
Panujarlulku kalu karrimi, nyanyi kalu maliki.  Wating(ki)
panujarlurlu kalu nyanyi. Pajunurnulu maliki.



Wirlinyijangka kapala yanirni. Nyampurlu kapalangu nyanyi
ngurrangurlu. Wurlkumanurlu ngurrangurlu kapalangu nyanyi yali kapala
yanirni wirlinyijangka, kala yalumpuju wurnajangka warnapari karla
.... kapi pinyi warnaparirli. Nyinami ka maliki, ani wurlkumanu ka
parntarri. Jirramakari yali yanu wali, jirramapala yanurnu wurna
nyangulkupalangu, malikipala nyangu. Wali kapala yatijarra
parnkamirn(i) wajililki, palurumanirni kapalangu.  Puramirni
kapalangu, wali wajili kapala parnka lani.  Jili wajilipinyi kapalangu
panturnupala wajilipungupalangu.  Wajilipinyi kapalangu. Nyurru Yuwayi
jili kapala parnkamirni wali watijarra. Parnkamirni wali kapala.
Malikirli kapalangu wajilirni pinyi. Jurlpujarra kapala nyina
kangkarla watiyarla. Nyanyi kini kalu jana jurlpujarrarlu.  Jintakari
matalku wantija. Mata wantinjunu. Jirrama jurlpujarra ja
pamarrparlalku kalujana nyanyi mingkirringirli. Kamana kutulku yangka
jarntu, kutulku. Kapalangu marda pinyi.  Jintakari karla pardarni.
Jintakari karla wayiti-jarri yali yalijala.  Pardarni karla jintakari
kaji kamati-jarri ka marda pantirni kapala rirri kapala waiti-jarrimi
pardarni kapala rirri kapala pantirni maliki panturnulkupala.
Jingijingi yanu jinta kularda jintakarirlilki panturnu panturnu,
panturnulkupala panturnu. Panturnupala. Nyurnukurralku kangurnupala
ngurrakurralku panukurralku. Yali kalujana nyanyi ipiri-wayi-rli
pajurnulu. Purramilki kapulu warlungka. Warlungkalku kapulu purra.
Kuyu kapulu ngarni.


* 



1. Kakarrarningirlijarra manu karlarrangurlujarra Warlpiriji
parnkajalu putyulurlaju.  Kakarrarangurluju jarrajupala kilji
parnkaja, karlarrangurlujarra piya wangu.  Kakarrarangurlujarrajupala
winajarrija



2. Yapapatulu parnkaja rijingka.  Jirrama karijilpala 
wakaturdu  nyinaja jirrama karijilpala  pulyu
parnkaja. Pamarrpa wirijarlurlalu wardukirdikirdi parnkaja
warru.

Wakuturdujarrajupala yukajarni kamparrujuku. Ngakalkupala
matajarraju yukajarni.  Kujapala nyanungujarra yukajarni
wakuturdujarrajulpala jardalku nyunaja.  Ngulapuruju  mata jarralkupala wantijarra jardakurralku.










Yapapatulu parnkaja.  Jirrama watipala parnkaja kilji manu
jirramakaripala parnkaja pulya.  Parnkajalu warrukirdakirda pamarrpa
wiriwana.  Jirrama ngulapala parnkaja kilji, ngulajupala kamparru
yanurnu manu ngaka ngulajupala pulyawarnujarralku parnkajarni.
Yankajarra jirramakari ngulapala kamparru parnkaja Ngulajulpapala
ngunaja jarda.  Ngulapala pulyawarnujarra jarda jarrijayijala.

---------------------




Nyampu kirtangi karirla kapulu yani Yurntumu wardingkipatu yatijarra
kapulujana japujapu manu nyiya kantikanti manyu-karri yatijarra
maluku. Kapulupanu tirnu-jarri panukarirli ngaka kapulujana nyanyi
yatijarra maluju.  yinngirri kari kuja kalu nyinami Yurntumu
wardingkiji kalu nyurru nganayi jarri kalu nyanu maja majarni warnarri
pinkiji kujalpalu nyinaja walkuwiyi nyurru warnupatu yungu ngantalu
nyanu Lajamanu wardingkipatu kunka-maninjini kujalujana nyampurla
yampija panungka kurntangka nganta.  Ngulajangkarla kapulu nyanarla
kunka-mani jini nyanungurralulku.  Marda kujapaturlangu kapulujana
kanyi Pamilyi ngulaju ka yatijarra wunturu karrimi.  kajarranirla
kutulku ka karrimi yatijarra kurra kula kalu jaru nyampu mardarni
Yurnturmu wardingki Warlpiri.  kapurnalu marda jintalku yingkiliji
karnalu wangkami English an karnalujana yapa Yurntumu
wardingkipatuju.




* 




Yaljirrpa yananyarni, yarla, jukurrpa, Yumurrparla,
jurujururnu-karrija, yaljirrpa yananyarni, yananarni.  Wulukirli
yananyarni.  Yananyarni nyanjarnilpa yanu.  Kajilparla karrija --
jijardu .  Jijardu wajalpa karrija.  Ngayilpa
nyanja-yanurnu wurnturungurlu.  Wurnturungurlulpa nyanjarni yanu.
Yumurrpangurlujala yananyarni.  Kujakajana ngunami kirda --
Yumurrpa.  Big place kajana nguna.  Ngayilpa wurna yaninjarra
yanu.  Kujupardu.  Yananyarni.  Tarnnga yanu.  Yanu.  Yanu--u
tarnngajuku.  Nyangu.  Nyangurni.  Nyanjarnilpa yanu.
Yamaparntarla.  Yamapirdirla.  Kirda.  Jupurrurlaku, Jakamarraku.
Nyanjarni yanulparla.  Yanurni.  Nyangu.  Kajilparla karrija
yangka kultungka.  -lparla karrija.  Manturnu.  Yamaparntarlaju.
Puranjarra yanu, puranjarra yanu, puranjarra yanu, mupurra
yirrarnu.  Laja-pungulkulpa lawalkulpa lapirr-pungulpa --
karlanja-yanu.  Karlanjarla.  Ngayilpa kijurnu.  Yurturlukurra.
Heap-kirralpa yirrarnu.  Puta mupu-yirrarninjarla lapirr-pinjarla
yampinja-yanu.  Yurnakarirli.  Yamaparntarla.  Yamaparnta yangka
ruuturla, Pikilyirla kakarrara.  Yamaparntaju.  Kirda.
Jurujuru-karrija, yanirra.  Yanirra kurlirra.  Kurlulumpayi yanu.
Yurna.  Kulalparna ngula touch-mantarla, yangkaju yalumpungurlu
pardijarni, pardijarni kakarrara.  Yilyajarni.  Jukurrpa
pardijarni.  Jungarni kakarrara.  Kakarraralku.  Yanurra.
Jukurrpawarnuju ka nyina, jukurrparlu ngula yirrarnu Tiger, Tiger
Japaljarri yirrarnu.  Yamaparntarlaju.  Yamaparntawardingki ka
nyina Tiger Toy-one-pardu yangka Japaljarri.  My brother.
Kumunjayi.  Yirrarnu.  Nyinajalpa.  Yalumpurlajuku.  Nyinajalpa.
Nyinajalpa yalumpurlajuku.  Ngayi karna wankarupuka yirri-pura.
Yamaparntarlajulpa ramurr-yirrarnu yalumpuju heap-ngkalpa
yirrarnu.  Yurnangku.  Wamunukarikirli.  Kayirramalku.
Jurujuru-karrinja-yanulpa ngayi.  Yamaparntangurlu yangka
ngamarnalku pungurni.  Ngamarnalku jirraru-yirrarnu.  Kakarrara
pardija.  Nuulparna kurlirrapurda parnpikarla, ngayi karna
kakarrarapurda yirri-pura.  Kakarrarapurdamipa.  Yanu--u.  Yangka
kakarrarni wita-wita kujakalu pukurdi-pukurdipardu nguna.
Ngulalpa nyinaja Japaljarri -- Tiger Japaljarri -- kurdungurlu,
kurdungurlu yirrarnu.  Jupurrurla-Jakamarra yanu pardinjarla
kakarrara.  Jingijingilki yanu.  Kakarrara yungkaparri.
Yananyarni.  Yananyarni.  Nyarrpanya?  Ngamarnaju wipijarra
kakarrara yilyajarra -- ngamarna yangka watarlapi.  Kujaka yilya,
ngamarnalku.  Kujaka yilya.  Yanu.  Yungkaparrijala yanurra
kakarrara.  Kurlarninyarrawarnukirli Warnipiyiwanakirli.
Sideway.  Yanurni.  Yanu Kuurrpakurra.  Kuurrpakurra yanurni.
Ngulangurluju, wipijarralku yalumpungurlu -- ngayi yapawiyilpa
wapaja.  Yapawiyi -- jukurrpalpa wapaja.  Mangarri yilpanyanu
kanja-yanu.  Wipijarra, ngamarnalku yilyajarra kakarrara kuja.
Kakarrara.  Yangkakula kaji yirrarnurni.  Yalikirli
tuurltuurl-jankaja warlungkulku.  Ngayilkilparla
rdawunrdawun-ngarnu murlururlu.  Ngamarnaju.  Warlungkulku
murulmurul-jankaja.  Murulmurul-ngarnu ngayilpa, murlururlu.
Jangalalku kujalu yirrarnu -- Jangalapardu.  Yurnulkumu.
Yurnulkumu Jangalapardu jukurrpa.  Yanu nyanungurlajuku jankaja.
Lawa.  Murulmurul-ngarni nganayirli murlururlu.  Yangkaja,
yangkaja watiya yampinjawangurlu.  Kunangku dry-rli.  Nyanungurlu
mutangku.  Jankaja.  Yalumpujuku mata-jarrija.  Lawalku.
Murlururlulkulpa murulmurul-ngarnu.  Yirrarnulu Jangalaparduju.
Yurnulkumuju.  Yalumpurlajuku.  Yalumpujuku.  Mata-jarrija
yalumpurlajuku.  Yiijipi -- yungkapakalpa.  Yungkapakalpa
murlururlu ngarnu.  Murulmurul-ngarnulpa.  Yangka kujaka punku
yuwarlirlangu ngarni, ngulapiya.  Yutunyparlu.  Ngulapiyarlu.
Mata-jarrija yalumpujuku.  Yukajalu yalumpujuku.  Ngulajuku.
Nyampujuku.  Lawa wurnturujuku.  Jupurrurlapardukuju.
Karrkuwardingkiki karla nguna.  Ngayi karnarla jungarni-mani.
Ngamarna.  Ngulalpa wipija.  Kujaka yangka potato wipimi
ngulapiya.  Kujaka pinyi nganayilki yiwirrilki, crack-jarri
kujaka, yangka potatoju luurl-nyinami, kujaka ngulapiya ngayi.
Ngulajuku.





Ngajunyangu, ngajunyangu ngurra, ngurra, ngurra kuruwarri,
kuruwarriwiyilpa nyinaja warlawurru.  Warlawurru yangka
Eaglehawk.  Nyinajalpa.  Nyinajalpalu -- jukurrpa.
Yujuku-pungulpa, nyangulpa.  Yujuku-pinjarlalpa parnkaja.
Yalikarikirralku.  Yalikarikirralkulpa parnkaja.  Yangkalpajana
kuyukupurdalpa parnkaja.  Yalikarikilpa nyanjanu.  Nyampurra
waja, Wakurlpupinkikirralpajana yanu, yija  yapawiyi ngayi.
Parnkajalpa parrangka jintangka.  Yanulpa.  Yanulpa.  Yirdikirra
nganayikirra -- Kilyarlpakurra.  Kiyarlpa.  Yanulpa.  Nyinajalpa
yujukurla.  Watiya ngayilpa ngurrju-manu ngayi yangka
pangkarlpangakarlparla.  Pujati  kujakalu yangka
ngantirni yapangku, manu kardiyarlu, ngulapiyalpa ngurrju-manu.
Parnkajalpa ngurrju-maninjarla.  Ngurrarakarikirralkulpa
parnkaja.  Yalikarikirralku.  Parnkajalpa.  Nyanjanulpajana.
Ngayilpa nyanja-parnkaja yangka yalikarikirralku.
Ngurrakarikirra.  Yanulpa yangka walilpa warru wapaja.  Ngayilpa
warru wapaja kuyukupurda.  Kuyukupurda waja malakupurdarlangu --
mala.  Mala kujakalu yangka nyinamirra nyampu Alice Springs-rla
mardarnirra kardiyarlulku jukurrpa.  Yangkakurrayijalalpa yanurni
jurrkukurra ngurrakurra.

Wurajiwurajilparla jarrija yangkalparla nyanja-yanu,
nyanja-yanulparla kuyuku.  Kuyukupurdalpa yanu kuyu yilpajana
nyanja-yanu kuyukupurda.  Yanulpa, "Kari lawajuku.  Nuukaju
palka-jarri."  Nguruwanarlujujala.  Wirliyakuju lawajala.
Wirliyajarrakurlukula ngayilpa wapaja nguruwana.  Ngurrju,
ngurrju-manulpa yujuku.  Yujuku yilpa ngurrju-manu.
Ngurrju-manulpa.  Yangkalpa yanurnulpalurla panujarlulku yurnu

panujarlulku yangka jirramarlangulpalarla yanurnu
yaliki yangka, yangka layijini  ngurrju nyanungunyangu
ngurra.  Yapapiyayijala.  Jirramarlangulpalarla yanurnu.
Ngurrara warlaljakurra.  Nyinajalpalu, yujukurla jintangkalpa
nyinaja.  Yampinjarlalpapala parnkaja kuyukuyijala.  Nyangulkulpa
-- kuyurlangu yangka malalpalunyanurla rdipijalpalunyanurla
wuraji-wuraji yangkurra-yangkurra wapanjakurra.  Yijardulpa
panturnu, panturnulpa.  Nuulpa lirrarlangurlu yarlkurnu, lawa.
Wirliyarlu yangka wirliyarlulpa lanturru-manu ngayilpa kulanyanu
yangkalparla yaarl-yaarl-karrijalparla narli-manulpa yalumpuju
wirliyarlu.  Wirliyarlujana rumangku, lirrawangurlu.
Lirrawangurlujala.  Kangulpa.  Jajinyanurlu yangkalpa kangu
yilparla yaliki, kajilpa nyangu kalinyanuju -- ngama -- yilparla
pardarnu yangka jurrkungka ngurrangka, egg-rlangu waja yilpa
ngurrju-manu ngula ngakalpa yirrarninja-parnkaja kuyu.
Wanapijiki kalarla kangu yirrarninja-parnkaja.  Kalarla kangu.
Yirrarnu kalarla yungu kalarla.  Yanu kala.  Ngurrarakarikirra.
Yalarnikari kala karrinja-parnkaja.  Nyampurrarlangu marda
Wakurlpukurra kala yanu.  Ramawiyi, ramawiyilpalu wapaja.
Wapajalpa, yilpa nyanja-parnkajalpajana yangka panujarlu --
Wakurlpupinki nyampurrakula karrinya.  Nyanjanu--u yanu waja
karna jurrkukurra ngurrakurra.  Parnkajalpa nguruwanayijala.
Yanulpa, pirri-manulpa.  Ngurrangka yangka homerla.  Jujukujala
kanganpa nguna, yanjarrajala ngayi karna yarungku yirri-pura,
yarungkujala jukurrpa, ngulalpa pantayarrayarra-manu.
Nyanungurlu.  Ngulalpa nguru pantayarrayarra-manu.
Nganimpakujala kanganpa nguna Japaljarriki, Jungarrayiki.  Ngayi
nuulparna parnparlangu yirri-purayarla, walya jukurrpa.  Jukurrpa
nyarrpararlu luuji-manu  warringiyinyanurlu,
warringiyinyanurlu yangka nyanungukupalanguku.
Warringiyinyanurlu, papardinyanurlu, ngawungawu all right
purlulpa kuyujangarra ka purlulparlu ngarnu muku.  Kalanyanurla
kuyu marlurlanguku rdipija.  Yija  marlu-panturnuyijala
nyinaja warlawurruju.  Kala muku ngarnu.  Jarlu ngawu.  Jarlu.
Yanjarra, kuruwarri kanganpa nguna warlawurruju.  Yijardu.
Jintalpa mardarnu.  Yangka pinangkalpawangurlu egg-pardu yangka
jinta yujukurla, yujuku yija yangka ngawu wiri ka ngantirni --
ngurrju-mani, nyanungurlu jukururlu.  Watiyarla
pangkarlpangkarlparla.  Nyanungurla ngaka ka yangka, ngaka ka
yangka karapurdarla, karapurdarla paarr-pardimi,
paarr-pardimirra.  Wurrawiyijala ka.  Kaji nyanungu yangka
wiri-jarrimi, yangka white-one-jangarra, egg-jangkaju
ngurrju-mani.  Yampinjarla yani, yampinjarla yani.  Kuruwarri,
kuruwarri ngula kalu law ngula kalu kardiya like-jarri yangka
nyarrpara lose-mani warringiyinyangurlu, papardinyanurlu,
jamirdinyanurlu.  Kuja.  Ngayi walyamipa, yanjarramipa,
kuruwarri.  Purli nyanunguju, purli ngajunyangu Kilyarlpa kujaka
karri -- kankarlarranyayirni, Karrkupiya, kankarlarra yujukuju.
Kankarlarranyayirni, Karrkupiya.  Proper yarlungka ka nyina
nyanunguju.  Ngayi karna jukurrpalku yirri-pura.  Purlilki
palkalku kujaka parntarri.  Kujakarlipa / Japaljarriwarnukini

kalu nyinami nyanungurlaju.  Japaljarriwarnu,
Pintupuyuwati, Pintupuyupatu ngayi yangka Warlpiriwatilki --
ngajuku malanypa, ngajunyanguwati malanypajuta, malanypajuta.
Warringiyinyanukurlangurla kalu nyina.  Kirdanyanukurlangurla
kalu nyina.  Junga.  Nyarrpararla wajarnalu yuka?  Ngarrikanganpa
purlka.  Nyarrpararla wajarnalu nyinamiyi?  Kaparlinyanu,
yaparlanyanu?  Yalumpujuku.  Warringiyinyanu, warringiyinyanu,
kirdanyanu.  Ngayi karnaju jukurrpa yirri-pura -- jukurrpa,
jukurrpa.  Ngulalpa marraru-kangu ngurungka, kujarla ngurungka
jaarrjaarrparla ka nguna.  Ngajujukurna yirrarnu nyampuju
warlalja, warlaljajukurna yirrarnu.  Jajinyanurlu ngulajulu
pina-pina-manu papardinyanurlu.  Nyampuju walya.  Jarluminjirri.
Jarlu ngawu -- jarlu.  Jarlu waja.  Jarlu.  Kuruwarri nyanungu
jarlunyayirni -- jukurrpa.  Law kujalu lose-manu kujalu
kawarli-manu yapapaturlu -- Jungarrayirli, Japaljarrirli.
Yalumpujuku, yalumpujukulu muku yukaja.  Mukulu
passed-away-jarrija yalumpujuku kutujuku.  Ngurraranyanurlajuku.
Ngurrara -- jukurrparla.  Yanu kalarnalu--u, yapakarikirra
kalarnalu yanu.  Japaljarriwarnukurra kalarnalujana yanu
Jungarrayiwarnukurra.  Warringiyiwalkakurra.  Warringiyinyanu
palka, nganimpakupalangu, warlawurru nyampu kujalpa nyinaja,
jukurrpa, jukurrpalpa nyinaja.  Panu-manulpa,
jirramapurdajangkajala jintajangka.  Nyinajalpa.  Mukulkulu
paarr-pardija.  Yangka kalu wapa palkalku.  Nyampukula.
Karlipajana nyanyi.  Warlawurruju, Eaglehawk, eaglehawk kalu
ngarrirni kardiyarlu, warlawurru yapangku.  Kalu ngarrirni.
Jukurrpa tiipirinypa .  Mukulkulu
paarr-pardija nyampungurluju.  Nyampungurlu yalingirli.  Wapa
kalu yangka palkalku, palkalkulu wapa -- come-out-li-jarrija,
come-out-jarrijalu.  Palka-jarriya ngayili.  "Come out-ji"
walypalikirlangujala.  Kala yapakurlangu wurru mukulkulu
palka-jarrija.  Parrkakurlu kalu wapa yalumpujuku.  Mukulu,
mukulu parlurni yalumpujuku warringiyirli, kirdanyanurlu.
Warringiyinyanurlu, kirdanyanurlu, papardinyanurlu.  Parlurnulu
yalumpujuku.  Ngulajuku.





Star kalu ngarrirni, star kalu ngarrirni walypalirli, kardiyarlu.
Kardiyarlu kalu ngarrirni star.  Yapakurlangu law ngulaju
wiirlpa.  Wiirlpa nganimpanyangu -- nyampu kankarlarra, ngulakalu
nyina.  Yukangka ngulakarlipa ngunami jarda, jarda ngulakarlipa
ngunami -- yukangka -- yukangka ngulaju karnalu ngarrirni
kunmarnu, kunmarnu.  Wiirlpa, yanjilypiri, nganimpaku.
Kirdanyanu -- Jungarrayiki, Japaljarriki.  Jungarrayiki,
Japaljarriki.  Wiirlpa.  Jukurrpawarnu.  Jukurrpanyayirni.
Yatijarrangurlu, yatijarrangurlu, yananyarnili jukurrpa.  Ngayi
karnajana yirri-purami kirdanyanumipa.  Kirdanyanu, jajinyanu.
Yingilpajana kangurnu.  Wapirra.  Kirdanyanu -- nganimpaku
jukurrpa.  Kula yapaku panuku, lawa.  Lawa Japaljarri,
Jungarrayi.  Yatijarrangurlulu yananyarni.  Jukurrpa, jukurrpa
nganimpanyangu, law, yanurnulu, kanparlu-nyinaja.  Yantarlilpalu
nyinaja.  Nyinajalpalu.  Witi, witi, yanjilypiri.  Ngulalpalujana
kanja-yanu jukurrparlu.  Ngayi karnapalangu yirri-purami yijiwani

-jarraku.  Witi, yanjilypiri.

Star kalu ngarrirni walypalirli; Warlpirirli, karnalu
ngarrirni wiirlpa, yanjilypiri.  Yananyarnili -- Jungarrayi,
Japaljarri.  Kula nyiyarlangupuka, lawa.  Lawa.  Jukurrpa karnaju
pura ngajulurlu law -- jukurrpa karnaju pura.  Jungarrayi nyampu,
kajilpalu yimi nyampurla learn-jarriyarla, yapakurlangu
pina-pina-mani, yimi, yimi nyampu law, nyurnupatukurlangu.
Warringiyinyanu, warringiyinyanu, papardinyanupaja yanurnu.
Kangulpalujana Jungarrayi ngarrkangku.  Kula yapakari
kari-kari-jarrija, nyampu kankarlarra, kujakalu lirri-nyina,
jukurrpa, jukurrpawarnu.  Law.  Kula nyiyarlangurlu ngurrju-manu,
nyiyarlangurlupuka ngurrju-manu, lawa.  Ngayilpalu kanja-yanu
Jungarrayiwarnurlu -- nyampu kankarlarra.  Witi, witilpalu
kanja-yanu.  Wiirlpalpalu kanja-yanu.  Palka, palka yiwarralpalu
kanja-yanu.  Kuruwarri karla ngunami.  Kuruwarri, kuruwarri
karnalu ngarrirni yanjarra.  Walya.  Yanjarra.  Yanjarra karnalu
ngarrirni nyampu kankarlarra kujakalu lirri-nyina,
nganimpanyangu, yanjilypiri -- wiirlpa.  Star kalu ngarrirni
kardiyarlu, wiirlpalparnalu ngarrurnu nyurruwiyi nyurnupaturlu
kujalpalunganpa jungarni-manu.  Ngulalu yanurralu.
Yanjilypiringirlili yanurra.  Yanjilypirirlalpalu nyinaja:
nyinaja ngayilpalu yalumpuwardingkipatu.  Witilpalu warurnu.
Witi.  Kurdijirlilpalujana pakarnu.  Jukurrparlu.  Ngayi karna
yatijarrangurlu yirri-purayi.  Muru-pinyi karna.  Kala
panukarikiji kajana nguna, kajikarnalu jinta-jinta-mani,
jinta-jinta-mani kajikarnalu Yarripilangurlu, Yarrungkanyirli.
Jukurrpa, jukurrpa ngayi karna yirri-pura, kujakalurla yangka
kardiya, kardiya kuja yangka nyiyapiyaku kilyi-jarrimi.  Ngayi
karna, yaru karna yirri-purami.  Ngawujangarra,
witawangujangarra.  Kankarlarraja kujakalu lirri-nyina.
Kujakarlipa ngunami yangka jarda.  Ngulajangkaju,
ngurrju-manulkulpalu.  Ngurrju-manulpalu.  Wurduju-manu
ngayilpalu witi.  Witilpalu kangu.  Wakalarrangu nganimpanyangu.
Kirdanyanu.  Warringiyikirlangu, warringiyikirlangu,
kirdanyanukurlangu.  Kula wita.  Ngalyarra panu yangka kalu
lirri-nyina kankarlarra wapirrawalka.  Yanjilypiri.
Yanjarrayijala yikanganpa nguna -- yanjarra, kuruwarri.
Kuruwarri kanganpa nguna kuruwarri witawangu.  Witawangu.
Ngulangkalpalu yanulpalu--u, yanulpalu yangka, yanulpalu.
Pajurnulpalu.  Watiya.  Yangka wurduju-manulpalu.
Jungarni-jungarni-manulpalu.  Yangka jalyirrpa yungulpa warurnu.
Ngayi karna yijiwayi  yirri-pura -- jalyirrpa.
Ngurrju-manulpalu.  Wakalarrangu.  Watiyarlalpalu ngurrju-manu.
Kurlardarla.  Purrajalpalu.  Wurduju-wurduju-manulpalu.
Jungarni-jungarni-manulpalu yangka tarlkurtarlku.
Nyurnkunyurnku.  Walilpajana nyanungu jungarni-jarrija nyarrpa
mayi nyanunguju.  Wapirrawalka, Jungarrayiwarnu.  Warringiyirli,
papardinyanurlu.  Nyurnupaturlulkulpalunganpa pina-pina-manu --
kirdanyanurlu, papardinyanurlu.  Yangka lawa jukurrpa
nyanungunyangu.

"Nyampunya mardaka!  Nuwu wajawaja-manta nyampu
kankarlarra -- jajipuraji."  Nyampu kujakalu yurdi-ngunami.
Kujakalurla ngarningka nguna -- nyinanja-yani jajinyanurla.
Nyinanja-yani kalurla.  Kirdanyanuyijala kanganpa kankarlarra
nyampu nyinami, wiirlpa, mirntiwarriyijala.  Star kalu ngarrirni
ngulaju kardiyarlu.  Kardiyarlu.  Yapakurlangu, yapakurlangu
yimi, ngulaju wiirlpa, yanjilypiri.  Wantijalpa.
Palka-jarrijalparla yapakulku kuruwarriji.  Kuruwarriji ka nguna
jukurrpa, yanjarra, jukurrpa.  Nyurnupaturlu kujalu
wajawaja-manu.  Kula nyiyarlangurlupuka kardu-manu -- nyampu
kankarlarrajana wapirra-ngarrka, nyampu kujakalurla kankarlarra
lirrwarna-pinyi.  Yanjilypiri.  Jujuyijala kanganpa nguna --
kuruwarri -- jukurrpa.  Jukurrpa kanganpa nguna.  Nyangulpalu.
Nyangulpalu.  Ngayilpalu wurna yanu yatijarrangurlu.  Wurnturulu
yanu kurlulumpayi.  Yanumpa yatijarramalujala.  Yatijarra.
Namarra  yatijarrarlangu kujakalu nyina, jintakirli
kanganpa nguna.  Kirdanyanuju.  Kirdanyanuju.  Jinta, kirdanyanu
jintalpa karrija.  Ngunami kanganpa kankarlarra.  Ngawukurlu.
Ngawu ka mardarni nyampurlu kankarlarrarlu -- jukurrpa.  Jukurrpa
ka mardarni witawangu.  Jukurrpa ngayi karna yirri-pura nyampu
jukurrpa kujakalu kankarlarra lirri-nyinanya.  Japaljarri,
Jungarrayi, jajinyanurlulunganpa pina-pina-manu, jukurrpa
yirri-puranjarlu wajawaja-maninjawangu.  Warlpirikirlanguju nuu
kawarli-manta!  Warlpiri yapakurlangu jukurrpa, nuu
kawarli-manta!  Mardaka!  Mardaka!  Witawangu.  Jajinyanu
ngalipaku. Kirdanyanu.  Kulakalu nyampu kankarlarra
lirrwarna-pinyi nganayi, nyanungukari.  Ngayi karnanyarra
jukurrpa yirri-pura kuruwarri -- kuruwarri pina-pina-manu
ngulalpalunganpa jarlupaturlu, yinayinarlu.  Ngulajuku.





Jukurrpa, jukurrpa yanurnu ngarlkirdi, kanunjumparra, jukurrpa --
Yarlukarrijangka.  Ngarlkirdi.  Kanunjumparra.  Yakardulpa
kardu-manu.  Yakardujangka, rduul-rduul-pardijalkulpa.
Yakardujangka.  Ngarlkirdi.  Rduul-pardijalkulpa yakardujangka
ngarlkirdi.  Kanunjumparrajangka.  Jukurrpa.  Jintakarilki karna
yirri-pura, jintakari, jukurrpakari, ngarlkirdi, ngajunyangu.
Milyingkalpalu yirrarnu -- karntapaturlu, palkalkulpalu pajurnu.
Yakardulu nyangu, kaji rduul-rduul-pardijalkulpa.  Yangka kujaka
palkalku rduul-pardimi.  Ngarnajangka.  Kujaka pinyi.
Luurl-yirrarni ka.  Ngulajangka.  Pakarlikirlilki.  Kujaka
pakarli rduul-pardi.  Ngulajangka.  Palkalkulpalu rarra-wapaja.
Jukurrpa.  Jukurrpawarnu.  Rdujupaturlulkulpalu pajurnu --
yalumpuwardingkirlijiki.  Jukurrpawarnu.  Rdujupaturlulkulpalu
pajurnu -- yalumpuwardingkirlijiki.  Jukurrparluyijala.
Jukurrparlu.  Pama yangka jurrku.  Kujakarna ngarni jalangurlulku
pajirninjarla.  Ngulapiya.  Rdilyki-rdilykilpalu pungu.
Rdilyki-rdilykili pungu.  Yangkalpalu milyikirra-manulku.
Jakati-yirrarnulpalunyanu kanjarla, pajirninjarla.
Rdirri-yungulpa.  Yilpajana ngunaja yurnmilku.  Yangka jurrku
pirdakurlukulku yilpajana nganyuku-manu jukurrpa.  Jukurrpa
nyurruwarnu.  Kularna ngajulurlu jukurrpa nyangu.  Nyurnupaturlu
-- jukurrpa.  ngulajangkajulu yapalku palka-jarrija -- yangka
yapalku.  Yapakari ngarlkirdi-jukurrpa -- yilpa yirrarnu --
jukurrparlu, watiywangurlu, ngarlkirdirli.  Ngarlkirdi,
ngarlkirdi-jukurrpa.  Witchetty walypalikirlangu.  Ngarlkirdi
yapakurlangu.  Yirripirli.  Lawa ngayilpalu pirdakurlurluju
yampijalku.  Jakatirlalkunyalpalunyanu yirrarnu.
Pirdakurlurluju.  Yingalpalu ngarnu.  Ngarninjarla yanu
wirlinyilki.  Yangka yatijarra.  Yatijarralu yanu yangka jukurrpa
kujakalu yangka wirlinyi yani yapalku.  Yapalku mirlalpa
kujakarlipa nyampu nyina, ngulapiyalpalu wirlinyi yanu.
Ngulajangkajulpa yanu, ngurrju-manulpalu karlangulku.  Karrparnu.
Karlangulkulpalu ngurrju-manu.  Rdujupaturlujala.  Jukurrparlu.
Kularna ngajurlangurlu jukurr-manu.  Kularna ngajurlangurlu
yirrarnu, yapa.  Ngayi yapa jukurrpa.  Jukurrpa.  Kula
watiyarlangurlulpa yirrarnu.  Yapa, yapalku, kujalpa
palka-jarrija, yilparla nyanungurla walyangka, nyanungunyangurla
jukurrparla.  Japangardi, Japaljarri.  Jungarrayilpalu
palka-jarrija.  Ngulajangkajulpalu nyinaja tarnngalku.
Ngurrangka ngayilpa nyinaja nyanungunyangu ngurrangka.
Ngurrararla.  Ngurrarlalpalu nyinaja tarnngalku.  Yarda yanulpalu
wirlinyi pajirninjarla.  Jukurrpa.  Ngarnulpalu, jajinyanurlulpa
ngarnu, ngatinyanurlu, jajanyanurlu, kapardinyanurlu,
jamirdinyanurlu.  Yalumpuju.  Ngarlkirdiji.  Walypalirli kalu
witchetty ngarrirni, yapangku karnalu ngarrirni ngarlkirdi,
yirripirli, piyarnpa.  Kujajuku yirdiji.  Yirripirli, ngarlkirdi.
Nganimpanyanguju -- kanganpa karri.  Manulpalu karrija
jajinyanuku manu jajanyanuku, jamirdinyanuku.  Yalirla ngula
palka-jarrija, yalumpurlajuku, ngarlkirdirlajuku.  Kulanganpa
purlawurlangurlu wiri-manu, lawa.  Jukurrpajulpa nyinaja
ngarlkirdirla.  Ngarlkirdi yangka, yija  pirdapanukari,
kalarna pirda-jarrija.  Kalaju pirda-manu.  Rdilyki-rdilykilpalu
pungu.  Kanunjumparrajangkayijalalu nyampuju yanu -- mirnijangka,
maralypi Yarlukarrijangka.  Kanunjumparra.  Yanu.  Kujaka yangka
nyiyarlangu puruly-pardi.  Puruly-pardija kala.  Kalalu nyangu
nyurnu-nyurnurlu, nyurnupaturlu, manu jukurrparlulpalu nyangu.
Ya!  Nyampulku puruly-pardija yangkaju.  Nyampulku.  Ngayilpalu
nyangu mardukujawatirli, yili nyangu.  Nyangulu.  Nyampu nganta
ka yakardu purntuny-purntuny-karri.  Rduul-pardinjakungarnti.
Nyampukulanya rduul-pardija jalangukula, kapu
pakarlikirli-jarrimi.  Kapu lawa-jarrimirralku.
Lawa-jarrimirralku kapu.  Ngarlkirdiji.  Ngajunyangu jukurrpa.
Ngulajuku.





Wangarla, Wangarlakurlangu jukurrpa.  Jukurrpa ngulalpa nyinaja
wangarla, kula ngaparlangupuka.  Kurrkapi karnalu ngarrirni
kurrkapi -- wangarlakurlanguju.  Manjapiya.  Wangarlakurlanguju
yuwurrku.  Yapuntarla ngulalpa pirri-manu, yapuntarla, pirri-manu
jinta.  Wangarla.  Jukurrpa.  Jukurrpajala karnalu mardarni.
Jukurrpa, wangarla ngulalpa nyinaja.  Jukurrpa jinta.  Witawangu
ka ngunami -- witawangu -- wangarlaju.  Wangarlakurlangulku ka
karrimi.  Kula muljurlangu, kula warnirrirlangu.  Nganimpanyangu.
Walya.  Jukurrpa.  Jukurrpa kanganpa ngunami.  Jukurrpa, jintalpa
pirri-manu.  Jintapardu ngaji -- yapuntaku.  Wangarlaju.  Kalalu
panukari nyinami.  Jukurrpa yikanganpa nguna -- walya yatijarra.
Tuwangka  ngularna yirrarnu yali, ngajunyangu warlalja,
Wangarlanjiri ngulangurlujulpa yangka marrayangkarra-manu.  Kuja
yangka palka, palkalku kujakalu wapa.  Karlipajana waraparnpi.
"Yuwa wangarlakula nyampuju ka parntarr-mananya."  Walyakurlu
yanjarrakurlu, ngawu-ngawujala mulyu marujala.  Wangarlapardu
yangka maju-maju.  Maju-maju.  Wangarlakurlangulku ngurrara ka
karri.  Mangamanga.  Nyampurra kujaka Wangarlanjiri yangka --
wangarlakurlangulku ka karri -- yirdiji.  Ngularna yirrarnu.
Yangka walya karnaju warlalja yirrarni.  Mukunypakujaku.
Jukurrpa.  Ngayilpa marrayangkarra-manu, parntarr-manulpa,
jintangurlu, ngurrayuntuyuntungurlu, ngurrarangurluju.
Ngurrangurluju.  Yangka yijakarni 
yujukupardurlayijala kajana ngipiriji mardarni -- wangarlarluju.
Kalujana.  Ngulapiya yangkalpa jarlu-jarrinjarla pantarr-manu.
Panulku.  Yanjarrayijala ka nguna, ngawu-ngawuju mulyumaruju --
mulyuyarlta -- yurrpurlu.  Mukulkulu paarr-pardija.  Mukulu
paarr-pardija.  Nyampulku kujakalu wapa palkalkuju.  Mukulu
yanulku.  Karija.  Mukulu paarr-pardijalku.  Palkalku kujakalu
wapami.  Yanjarrakurluyijala, walyakurlu jukurrpakurlu.
Kurlirralkulpalu yanu.  Kurlirralkulpalu yanu.  Mukulu yanu.
Kurlirralkulpalu muku paarr-pardija.  Mukulu pirri-parnkaja.
Ngulajuku.





Kulungku, kulungkulpalu ngurrju-manu.  Ngurrju-manulpalu,
jarnturnulpalu, karli.  Kunmarnu yalumpu kurrupurda.
Kurrupurdalpalu ngurrju-manu.  Jarnturnulpalu --
purlka-purlkarlu.  Jukurrparlu.  Jukurrparlulpalu jarnturnu.
Jarnturnulpalunyanu jangkardu.  Nyampu karlarra,
nganimpanyangurla ngurrararla.  Wala-parrurnulpalu, jintawiyi,
kurrupurdakari, kirikiri yilpa yanu warru:::, yanurnulpa.  "Kari
ngurrju.  Ngurrju waja yanurnu.  Wurduju.  Ngurrju."  Ngurrjulpa
yanu warru:::.  Paarr-pardijalpa.  Kirikiri
yilpa yanu warru.  Yangkakurrajalalpa yanurnu jurrkukurra.
Kilyilpalu kujurnu.  Jintakarilki.  Kurrupurdakari.
Kulkurruwanalku.  Kujajuku.  Yanulpa warru, kulungkujala
ngayilpalunyanu jangkardu wala-parrurnu.  "Kapirna marda
ngurrjungku luwarnawu!  Ngurrjungku.  Ngurrju marda.  Ngurrjungku
kapirna luwarni.  Karinganta ngurrju!"  Kirikirilpa yanurnu
warru.  Yangka wajalu kardiyarlu wala-parrurnu kurrupurda.
Ngulapiya.  Karli.  Yanurnulpa yangkakurra ngurrakurra --
jurrkukurra.  Nyangulpalu purlkaparduwatirli.  Yinayinarlu,
yinayinarlu.  Warlkurrukurlurlulkulpalunyanu wajirli-pungu --
kurlulumpayi kuja kurlirrapurdamipa.  Kurlirrapurda.
Luwarnulpalunyanu.  Ngurrararla jurrkungka.  Jukurrpa.
Kulungkulpalunyanu luwarnu.  Warlkurrukurlurlu,
kurrupurdakurlurlu.  Ngulajangkajulpalu warlkurruju milyingka
yirrarnu.  Milyingka-milyingka-yirrarnulpalu.  Warnirri wiri ka
nguna yalirlaju.  Warnirri kalu ngunanja-yani panujarlu --
jungalku, yijardulku.  Kujurnulkulpalu, kurlirra
yurturlukarikirra.  lpalunyanu yilyaja.  Kunmarnujala.
Boomerang-ji kalu panujala yirdiji karrimi.  Luwarnulpalunyanu.
Yanurnulpa yangkakurrayijala jurrkukurra.  Piki  witawangu
ka karri ngurrju.  Ngurrjunyayirni.  Ngalyarrpa ka karri
nyanunguju kankarlarra yirdi yapakurlangu ngapa.  Yirdiji.
Kurrkampirlililki ka karri.  Luwarnu yingilpalunyanu.  Yijardulku
kalu karri palkalku.  Japangardirli, Japaljarrirlilpalunyanu
luwarnu.  Kujurnulpalu.  Ngayi kanganpa karri jungungka
jintangkajuku.  Wiinywiinypalulku purlapurlalpalu nyinaja
jukurrpa -- jukurrpa nyanungu.  Ngulalpa parrkakurlu-jarrijalku.
Parrkakurlu kujakalu palkalku wapa yangka -- purlapurlarlangu.
Yanurnu:::.  Jarnturnulpalu.  Kurrupurdayijala.  Kangurnulpalu.
Yuljulpalu pakarnu.  Kurrupurda yangka -- yilpalu jarnturnu.
Ngawu -- jarlu, jarlu, yilpalu nyinaja -- jukurrpajulpalu nyinaja
-- panujarlu.  Panujarlulpalu nyinaja.  Kulungkulpalunyanu
luwarnu.  Panuju yurturlupardukarilpalu nyinaja.  Nyinajalpalu.
Ngayilkilpalunyanu jatu-yungu.  Kurlirra kuja, kujakalu
pirlipardupatu parntarrimi.  Yitipikirra.  Ngulangkalpalu wantija
kurrupurdaju.  Jintawiyilpalu kujurnu.  "Karinganta ngurrju.
Ngurrju ka kuja yanirra."  Ngirangiralpa yanu
kulparirnilpa-jarrija.  "Ngurrju kuja!"  Ngurrangka, pirlijala
warnirri.  Soakage wirijarlu mulju.  Soakage ngulaju
kardiyakurlangujala.  Yuwa, mulju yapakurlangu yirdi.  Muljujala
kalarnalu ngarrurnu.  Manu karnalu ngarrirnijiki ngawu, jarlu.
Kilyilpalu yitiwanakarirlilki kujurnu.  "Karinganta ngurrju
nyampu yananyarra -- jungarni."  Jungarni yananyarra -- jukurrpa.
Jukurrpanyayirni.  Kula nyiyarlangu.  Jukurrpanyayirni, kujarna
yirrarnu ngajulurlu -- warlalja.  Yangka yilpalu warlkurrupardu
ngawu-ngawulpalu ngayi nganayijangka ngurrju-manu -- yangka
wangkinypajangkalpalu ngurrju-manu.  Ngulajangka.
Ngulajangkalpalu yangka boomerang-ji pakarnu.  Pakarnu:::,
ngurrju-manulpalu.  Jintakari yanu boomerang.  Kurrupurda yanu.
Muljukarikirra yanu:::, wantija.  Muljukarilki ka karri.
Wurnturulku yanu.  Yangka kujaka jungarni yani -- pirrkirlangu.
Ngula.  Muljukarikirralku yanu.  Ngurdu, wangirrkilpalu yanu
wajirli-pungu.  Luwarnulpalunyanu, luwarnulpalunyanu -- kulungku.
Kulupardu ngayilpalunyanu luwarnu yirnapardunjarnirrirli ngawu
yinayinarlu.  Purlka-purlkarlu.  Yangipala-yangipalajukujalalpalu
nyinaja.  Lpalujana yangka nyangu.  "Kari wiyarrparlu kalunyanu
nyampurlu luwarnu."  Yilpalunyanu luwarnu.  Luwarninjarlalu
yalumpujukulu muku paarr-pardija.  Wiinywiinypa, purlapurla,
nyiyanyirrinyirri.  Yalumpujuku.  Yangka kalu palkalku wapami.
Paarr-pardijalu muku; manulu yukajarra muku.  Yalumpuju.
Yukajalu.  Purlapurla, yimpardijinpa, nyiyanyirrinyirri
yalumpujulpalu wiinywiinyparlulpalunyanu luwarnu -- kulungku.
Jawirdiki yalumpuwardingkirlijiki -- kujakajana karri.  Kujalu
muku paarr-pardija.  Yalumpurlaju.  Yukajalkulu.  Nyampurralu
muku.  Mukulu parrkakurlu-jarrija.  Ngulajuku.





Nyampu ngapa yanurnu kurlirrangurlu Karlipirnpangurlu.
Yananyarni, yananyarni.  Karlipirnpangurlu.  Yanurnu ngula
kulkurruwana jintakari, kujukari.  Yananyarni.  Kirdajana ngayi
yanurnu kulkurruwana.  Kirdajala.  Karlipirnpaju.  Yananyarni
kulkurruwana.  Yananyarni.  Ngunanja-wantija.  Yangka kulkurru
ngurrajingurraji-manu.  Wamunukarikirli kulkurruwana yananyarni.
"Kula karna milya-pinyi kalyu."  Yanurnu.  Yananyarni.
Ngurrangka-jarrinjarla, pardijalku.  Yatijarra.  Kayirra yanu.
Yananyarni:::, wuluparntakirli.  Kulkurruwana nyampu kalyukari
yananyarni.  Kulkurru ngurrangka-jarrija.  Lawa.
Jurntiparntarla., Jamirdi kujaka ngunami Jurntiparntawana --
Jampijinpa.  Ngulangka ngunaja.  Lawa yuntuluku-luwarnu.
Ngulangka.  Jurntiparntarla yuluruku-luwarnu.  Ngunaja.
Ngunanja-wantija.  Yuluruku-luwarnu.  Kalyukari yalumpujuku
kulkurruwana yananyarni.  Kulakalu milya-pinyi.
Ngurrajingurraji-manu.  Ngurrangka-jarrija.  Kapingka
Jurntiparntarla jamirdi ngajukupalangu kujaka ngunami
jampijinpapardu.  Ngulangka.  yananyarni.  Pardinjarla -- jukurra
pardija.  Parrangkalku.  Nyangu yatijarra.  Pardinjarla yanu,
yatijarra.  "Kayirra ngayi wulu."  Kalyu muljungka --
Jurntiparntarla.  Jamirdipardu kujaka ngunami nganimpakupalangu
-- jamirdi.  Pardija.  Yanurnu ngurungkalku.  Kankarlarra
yanurnu.  Yapa jukurrpa.  Jukurrpa kulalparna yirri-purayarla
yapa.  Kalyu ngayi.  Yapa yirrarnulu.  jukurrparlu.  Kurdungurlu.
Kurdungurlu palka yilpanyanu kanja-yanu -- kalyungku.  Kalyu.
Jarruru.  Yarda pardija.  Karrinja-pardinjarla yanu.  Kayirra.
Yanu.  Wapanja-yanu ngayilpa.  Yanu yurnalku.  Yanu:::, kulkurru
ngunanja-wantija.  Ngurrangka wantija.  Mardimardi yangka.
Yijaka  wantinjawarnu kala yawurlku-jarrija.  Kala
ngurungkalku yanu.  Kajaralku.  Kala ngaka yirrarnirra --
kurdungku.  Ngarningka.  Yatijarra yungkaparrilki yanu.
Yatijarra.  Karlumparrakirli yanu.  Kulkurruwana wamunukirli.
Yanu.  Kalyukari.  Kalyukari kulakalu milya-pinyi yalumpu
kulkurruwana kuja yananyarni.  Yanurnu.  Kurdungurlu yilpajana
palkajala yirrarninjarla wapaja.  Palkajala.  Japaljarri.
Kurdungurluju.  Jukurrpawarnu.  Jukurrpa.  Yapangkurna
jukurrparlu yirrarninja-yanu.  Wamunu, kalyungku kujangalpa
yarlurnu.  Yanurnu yungkaparrilki.  Yatijarra.
Ngurrangka-jarrija kulkurru.  Yungkaparrilki kujakarnalu
nyanunguwana manjiki yani.  Ngunanja-parnka.  Ngulakurra yanurnu.
Karlumparrakari kulkurruwana.  Kulkurruwanakirli yanu.
Yatijarra, yukajalkurla.  Ngurrangka-jarrija.  Kuja yatijarra
yukaja wurnturuwangu.  Kankarlujuku ngurrangka-jarrija.
Ngurrangka-jarrija.  Ngunanja-wantija.  Ngurrangka-jarrija.
Mardimardi ngayilpa ngunaja.  Karrinja-pardija ngunajarla.
Kurdungurlurlu ngayi karna kurdungurlurlu yirri-purami.
Kurdungurlu palkangku.  Junga-mani karna, Karlipirnpajangka
kulkurruwana kuja parnkanyarni.  Yananyarni.  Kalyupardukari.
Kalyu jarlu jarluminjirri yananyarni.  Yanu:::,
ngurrangka-jarrija.  Kutulku.  Yungkaparrilki.  Yatijarra nyangu.
Kaji parralku pardija.  Wamunukirli ngajarri.  Jintakarikirla
kalju-pungu.  Yalumpuwardingkirli.  Kurdungurlurlu ngayi karna
yirri-purami.  Kuruwarri.  Jukurrpa.  Tarda-purami karna
kurdungurlurlu, warlaljarlu.  Kurdungurlu warlaljakurrayijala
karna muru-pinyi.  Kankarlarra yukaja.  Yaninjarla.  Yarriki.
Ngangkarlipaturlalku yaarlku-pardija, yaninjarla.  Ngayilkirla
yirrarnurra nyanungukurraju.  Katumparra.  Jirripiri-yirrarnu.
Ngulangkalkujuku wantinjarla warlayi-wantija.  Yanu tarnngalku.
Yirrarnulu karlarra.  Waminikirli.  Ngayi karna ngajunyangumipa
yirri-purami.  Yirrpirnirra.  Kurdungurlurlu.  Kalyu.
Ngajunyangumipa.  Jamirdinyanu warlalja.  Yuntuluku-luwarnu
kulkurru ngurrajingurraji-manu yalumpurla tarnngalku
yalumpurlajuku.  Yanu.  Ngangkarlipaturlaju.  Kaji ngangkarli
payalku-pardija.  Ngayi karna warlaljarlu yirri-purami --
warlalja kurdungurlu -- ngirajingirajirli.  Kujarna jamirdiki
pungu -- ngajulurlu.  Ngawu jarlu.  Yanu.  yanu.  Kanunjumparra
ka yani yirrarlalku.  Yanu.  Yilyajarra.  Juulmarlijuku karna
yirri-pura.  yalumpukurrajuku.  Yanu ngawarralku:::, yanu.
Yananyarra, wirirra-manu.  Kalyu witawangu.  Wirijarlu --
jukurrpa.  Yirrarla.  Ngawarramipa karna yirri-pura.  Ngawu --
jarlu.  Jarlupardu.  Yirrarninjarra-yanu.  Karurra-katirninjarla
yanu.  Yanirra ngawarramipalku yanirra.  Yatujumpayi.
Yawu-pardija yalumpurlajuku.  Yukaja.  Jukurrpa yalumpujuku
yanurra -- ngawarra.  Kawarli-jarrija.  Maju-jarrijalku.
Ngunanja-wantijalku.  Majulku, putalpa yaninja-yanu.
Putarralpanyanu majarnu.  Majulku.  Yaninjarra-yanu.
Ngunanja-wantija yungunganta ngunayarla warraja.  Maju.
maju-manulpanyanu.  Ngawu jarlu ka nguna. Yanirra.
ngawarramipalku yanirra.  Ngunanja-wantijalku.  Maju-jarrijalku.
Ngunaja, ngunaja, ngunaja...  Maju-jarrijalku.  Punpun-pakarnu.
Wiyirla kuja ngunanja-wantija.  "Nyarrpararluju mani?
Nyarrpararluju mani?  Lawajuku.  Nyarrpararluju manu?"
Lawajukunyanu puta pilpirr-yirrarnu.  Majulkunyanu palu-pungu.
Ngayi karna juulkurraju yirri-purami kujajuku.  Yalumpujukulu
juul-kujurnu.  Kurdungurlurlu warlaljarlu.  Ngajuku kaju nguna
warlalja.  Jarlu ngawu.  Maju-jarrijalku.  Palulkunyanu pungu,
puta pilpirr-yirrarninjarla.  Nyampurna kurlirrangurlu
muru-pungu.  Kaninjarnirna yirrarnu.  Yirrpurnulkurna.  Kuruwarri
warlalja.  Jamirdinyanurlu.  Jamirdinyanukula, yangka yangka
jirrikijaku.  Jarlu ngawu yukaja.  Ngawu ngayi kajikanyanu
maju-mani.  Ngayirna kujajuku juul-kujurnu.  Ngulajuku.


* 


WARNAKURLU

Nyampu karna warna yirri-pura Yarripiri.  Yimpalu, Yimpalurlalu
minangka wantija Winparrkujangkaju.  Nyampuju karna junganyayirni
wangka.  Yalumpu warna wantija kankarlarra.  Pirnkikari ka karri
yirdiji Napanangkajarra Yimpalujangka.  Mina Yimpaluju, yalilpalu
Yarripiriji kanjanu yilpajana wantija warlujangkalku kankarlarra
pirnkikirra.  Pirnki yilpa karrija warnalku.  Wantijarra
warlpajangka Yarripiriji warlujangka.  Kulakankulu nyanyi
Jakamarrapatukurlangu ngulalpa nyinaja ngajukupalangu
Japaljarrijarra kurdungurluju.  Ngapa ngulajuku kutu mulju.
Yalijangka Yimpalujangka Winparrkujangkaju yalirlajuku minaju ka
karri.  Yirdiyi ka nguna nyanunguwanajuku minawanajuku, ngula
kalu kari-nyanyi kardiyarlu.  Purami kalu jukurrpa kuruwarri
jukurrpa, ngula karnalu ngarrirni Jardiwanpa.  Nyampuju kalu
ngarrirni Wampana.  Warnaju Yarripiri karnalu yirri-pura.
Jakamarra, Jupurrurlaju manu Japaljarri kurdungurlu, Jungarrayiji
kurdungurlu, ngulaju Kardawaruka kulkurrujarra karnapalangu
ngarrirni Ngamakungarntiji.  Ngapapatuju Yuturrpu, Warlujarrayi,
yalipatujuku minapatuju Ngamakurrapinangu.  Warnaju Yarripiriji,
nganimparluju karnalu ngarrirni.  Yarrirdi-yarrirdi watiyaju
yangka karlipa juku-yirrarni yarrirdi-yarrirdi manu palka
nyanungupatuju yarrikikirlanguju kurdungurluju karnalu
warrki-jarri ngulajuku kurdu-kurdulku.  Jarlupatuwiyilpalu
warrki-jarrija Jakamarrakuju, Jupurrurlaku, Japaljarri,
Japanangka, Jungarrayi nyurruwarnupatu mukulu lawa-nyinaja
jardiwanpaju nyurruwiyi.




* 
M.A. in Applied Linguistics.  124pp. ts. 





Yirna wita yirripura jaru jukurrpawarnu wiinywiinypa.
Wiinywiinyparluju jurnarrpajilpa warru turnumanu yapakari
yapakarikirlangu.  Manulpa kurdiji wiri manu.  Karlilpa manu.
Mangulpalpa manu.  Kurlardalpa manu kurdiji Kuturulpa manu.
Ngulalpalu yangkaji yapakarirliji nyangu.  "Nyarrparlayi?"
"Karingantarna kulu yarnkaja."  "Karntawanawana kapujulu pinyi
yinyarla ngurukarirla."  "Kala nganimpa, puranyarnangkulu
mililirliji?"  "Lawa nyinakarralu watiyarla makuntapanji manu
makuntawangu.  "Jintangkukarnaji rdarrkanyi."  Jungajuku kala
yanu ngurrangurlu yangka kirringirliji.  Yanu kala.  Kala marda
yangka parlupungu yarlu kulkurru.  Ngulangkaji yarlungka kalarla
rdakuju rdurruyungu.  Kurdijiki kalarla karlaja karlaja karlaja.
Kala jukayirrarnu Ngula kala walyakurlurlu yangka pina
jakarrpungu.  Pirrjirdimanu kala.  Ngulajangka kalarla
yamakarikirralku pinarra pardijathither jurnarrpaku.  Kalarla
yarri manu jurnarrpaji kurdijiki yalumpuku.  Kurdijiki kalarla
luwarnu luwarnu luwarnu karlikirlirliji.  Ngulajangkaji
mangulpakurlurlu kala panturnu.  Manu kala kurlardakurlurlu
panturnu.  Manu kala kurdijiji tirltirlpanturnu Kala larralarra
luwarnu.  Marlajarralku kala karrija rdakajarramipalku.
Wirlanpaji kala mardarnujukujala wartirlirlaji.  Ngulalku
kalanyanu wirlanpikirlilki nyanungulku rdujurnu.  Muku pajurnu
kalanyanu wirliyajarrangurlu kankarlarra jurrukurra.
Kalanyanuwaja junmangku wirlampirli tirltirlpajurnu nyanungurlu.
Muku pajurnu rdakapala puturlu.  Ngula kala pinarni yarnkaja.
Lawalku wakujarraji japujapulku pingkalku kala yiirlikanjayanurnu
jurrkukurraju.  Kalalu parlupungu.  "Nyiyajangka,
nyarrpamankulunyanu?"  Kalalu nganjirni japurnu.  "Karingantajili
karntangurlu pungu yapangku."  Kala ngunaja marda kirringka
jurrkungka.  Ngurrjujarrija kala.  Kala pina parlpurujarrija.
Ngulajangkaji kala ngurrjujarrinjarla rdurruyungu
japirninjakuyiyala Jurnarrpaku kalajana warru japurnu.  Kala
warru turnumanuyijala.  Kurdiji kalalurla marda pirrjirdijala
yungu.  Ngula kala yarda pina yarnkaja.  Kalalurla wangkaja
yapakariji, "Puraminyarnangkulu nganimparluju?"  "Watiyarlalu
makunta nyinakarrawu!"  Kalajana wangkaja.  Ngajujukukarnaji
rdarrkanyi jintangkujuku."  Kala yanu yangkakurrajala.  Kala pina
yanu jurrkukurra.  Kala kurdijiji jukayirrarnu.  Ngulaku kalarla
yarda rdujurnu.  Kala karlikirlirli luwarnu luwarnu.
Mangulpakurlurlu, kurlardakurlurlu, kuturukurlurlu kala muku
larralarra luwarnu kurdijiji., kujanganta larrakari larrakarilki
ngunajarra Manu rdilykirdilyki kala piri ngunajarra karli,
kurlarda, mangulpa, kuturupala.  Kalanyanu yarda rdujurnu
wirlanpikirliyijala.  Kalanyanu yarda tirltirlpajurnu.  Kalanyanu
pajurnu pajurnu pajurnu.  Ngula kala pinarni yanu yalyukurlulku
manu murlukurrkurrpalku.  Kalalu yarda nyangu yapangkuju.
"Yuwayi, nyiyajangka kuja."  "Yangkangkuju kujakajili
karntangurlu kuja warrarda pinyi.  Kalajana wangkaja.  Kala ngari
kalajana lawangka yimirryungu.  Kalangarra mayi nyiyaku kalanyanu
kujarluju pajurnu.  Ngurrjujarrijayijala.
Parlpurujarrijalkuyijala.  Yardajana rdujurnu.  Kalajana warru
japurnu jurnarrpakuyijala.  Kala warru manu jurnarrpaju.  Kurdiji
kala jinta wiri manu marda yapakarikirlanguju.  Manu
yalumpurlajilinyanu yapaji wangkaja kujalku, "Ngayirliparla kuja
purdangirliwana nyina."  "Ngarirlipa liinpurami
purdangirliwanarlu."  Yardalurla wangkaja.  "Puraminyarnangkulu?"
"Lawa, watiyarlalu makuntapanji nyinakarra!"  Ngajukarna
jintangku rdaarrkanyi."  Jungajuku yarnkaja kamparrurla.
Yangkalurla nyampu panu purdangirliwana yarnkaja.
Parlapururlujulkulpalu ngardinykanjayanu.  Ngardinykanjayanulu
parlapururlujuku yangkakurra yurrujukurra.  "Yali kujawu,
nyarrparla kuja karri yali?"  Karrijalpa, manulpa yangka
ngurunyangu.  "Yalinyaka kuja ngurunyanyi."  Yapakarilpalunyanu
panukari wangkaja, "Ngayirlipa kuja nyampungurluju parlangurlu
warrawarrakanyi."  Jungajuku kurdijiji kangu.  Yarda
jukayirrarnu.  Yardanyanu piki jukayirrarnu.  Yanurnu.
Jurnarrparla yarda yarri manu karli manu kurlarda manu mangulpa.
Luwarnu luwarnu luwarnu luwarnu.  Watiyaji muku pajurnu.
Lawamanurra muku.  Lawalkulpa karrija marlajarralku.
Junmalkunyanu yarda yarri wilypimanu.  Yardanyanu rdujurnu
pajirninjakuju.  Yapakarirlilirla parlangurlu nyangu.  Ngulalu
purlaja kuja, "Yampiyangku, yampiyangku, yampiyangku!"
Ngulangkaji lurlurlurlu...nganayimanjilki muku.  Panujarlujulku
wiinywiinypajarrijalku.  Wiinywiinypa panulkulu lurlurlungarnu.
Paarrpardijalu kujapurda kujapurda.


*  


                RDUJU-JARRA-KURLU

           yirrarnu Liddy Nakamarrarlu

Kujapala yanu ngapa-kurlangu-ngurlu, Nampijinpa manu Nangala
yanupala Waputarli-kirra, ngaju-nyangu ngurrara-kurra, ngaju-
nyangu -kirra.  Ngurrara-kurra Wapurtarli-kirra
yunparninja-yanupala. "Ngapangka yayirla," kujalpapala
yunparninja-yanu.


                      SONG

Yunparninja-yanupala -kirra .
Kujalpapala yunparninja-yanu yanulpapala Yantunpuru-kurra.
Yantunpuralpapala ngurrju-manu purdujurru.  Warnirrirlalpapala
nyinaja. Jampijinpa kuja palka-jarrija Yantunpururla nyampuku-
palangu ngajuku jaja.  Ngulangkalpapala jurnkungka purraja
Nangala Nampijinparlu.  Ngula nyurnu-jarrija 
kurdujala, ngayi purraja Nampijinparlu Nangala.  Jurnkungka
purraja Yantunpururla.  Yanupala ngula-ngurlu karlarra.
Kujalkupala yanu Wapurtarlikirra.  Yanupala.  Kankarlarrapala
warrkarnu pirlingka,  pirlingka.  Ngayipala nyinaja
karrungka  karlajapala mangarri.  Mangarri!  Ngulaji
karlaja, karlaja, karlajapala.  Yirraru jarrijalpapala.
Nyangulpapala nyampurra-kurlangu.  Nyangulpapala Nangala-warnu-
kurlangu, Nampijinpa-warnu-kurlangu.  "Yinya-ngurlu wajarli
ngurrara-ngurluju, ngapa-kurlangu-ngurlu, yanurnu."
Nyangulkulpapala.  Kanyil-wantijalpapalarla.  Ngarlajiyiki,
mangarriki, -piyalpapala karlaja, wita-wita mangarri.
Ngayilpapala yunparnu.  Yirraru jarrijalpapala, ngulalpapala
yunparnu.


                      SONG

Yirraru jarrijalpapalarla, yirraru-jarrijalpapalarla
Wapurtarlirla.  Ngurrara-ngurlu nyiya-ngurlu
ngapa-kurlangu-ngurlu yanurnu -ngurlu waja.
Karlajapala mangarri yirrarurlu, waja karlajalpapala mangarri.


                      SONG

Nyampuju jungarni karna ngaju-nyangu kuruwarri, nati kuruwarri
ngaju-nyangu, kirda-nyanu karna yunparni.  Jungarni ngurrararla
karna yunparni ngaju-nyangurla Wapurtarlirla.  Yirraru
jarrijalpapala Nampijinpa, Nangala.  Ngurrara-ngurlu kujapala
yanu, ngapa-kurlangu-ngurlu.  Ngula-ngurlujulpapala yanu
karlarra-purdalku ngurlu-kurralku.  Kuja-purdalkupala yanu,
karlarralku-pala yanu Yilkirdi-kirralku.

Ngurlulpapala manu, ngurlulku, ngurlulku, ngurlulku.  Ngurlu
yangka nganayi Tiyarrajipa, Pantanjarrngi, -rla.  Ngurlu
kuja kalalu-nganpa ngatingki yurrparninjarla yungu.  Ngurlu.
Pirlingka, pirlingka kalalu yurrparnu, yurrparnu, yurrparnu.
Yungu kalalu-nganpa.  Pantanjarrngi.  Kujakalalurla pakarnu,
yangka, kawarla-kurra, kipirni kujalu.  Pantanjarrngilkipala
yurrparnu, yurrparnu, yurrparnu.  Pirdijirripala yirrarnu,
yangka-jarrarlu, yangka-jarrarlu, Nangalarlu, Nampijinparlu.
Warlupalarla yirrarnu.  Pirdijirripala yirrarnu.  Pirdi-
jirripala yirrarnu yurrparninjarla.  , walku, jurnta-
palangu, jurnta-palangu ngapa-jarrija, jurnta-palangu punku-
jarrija-palangu.  Wala-parrurnupala.  Yurrparnu -pala
nyampu.  Jukurrpa.


                      SONG

Punku-jarrija-ngali jurnta, ngapurla jarrija jurnta.  Punku
pajurnupala.  Punku pajurnupala, , punku-jarrija
ngayi-palangu jurnta nyampuju ngurlu.  Yurrparnupala.
Yampijapala.

Yanupala Yikirrpi-kirralku.  Yikirrpi-kirralkulpapala yanu.
Wururru-puraji-kirralku pardijarrapala.  Kuja-kirrapala yanu.
Yanupala-kirralku.  Ngurlu-nyayirnilkipala manu.  Ngurlu-
nyayirnilki nganayi yangka purdujurrulku manupala, manupala,
kipurnupala, yurrparnupala.  Yurrparnulpapala ngurlu-
nyayirnilki,  warlulpapala-nyanu yirrarnu.  Pirdijirripala
yirrarnu.  Pirdijirripala yirrarnu.  Kuja- yijalapala nyampukuju
yunparnujala.


                      SONG

Yikirrpirlapala yunparnu nyampuju.  Ngurlulpapala yirrarnupala
pirdijirri.  "Ngurrjulku wajarli kuja nyampuju Yikirrpirlaju.
Ngurrjulku wajarli yurrparnu."  Nyampungkapala -iji
yurrparnu.  Yurrparnupala, yurrparnu.  Yurrparnu ngurlu
pirdijirri.  Pardijapala wurnalku, , kujalku.
Kurlirra-kurrapala yarnkaja Jangankurlangu-kurralku.
Rdaarr-karrijapalajana.  Yanupala, yanupala nguku-nyayirni-kirra.
Ngula-kurra-ngantapala yanu.  Ngarnulpapala Marlunparlalku
ngurlu, yangka pirdijirri nyampu.  Walipalajana rdipija
nganayikilki Ngatijakulku (kurdu kuja karlipa parnta-mardarni)

yapa panujarlu-kurlu.  Kanginy-pungulu- palangu.
Kanginy-pungulu-palangu ngayi!  "Ngalipa-nyangurla kapala nyina
mardukuja-jarra yapakari!  Yapakari-jarra-waja yanurnupala
wurnturu-jangkapala nyampuju yanurnu.  Yapakari- jarrawajapala
yanurnu, nyampu mardukuja-jarra!"

Wati-mipalu-palangu yanurnu.  Wati-mipalu-palangu yanurnu.
Pakarnulkulu-palangu.  Tuurl-tuurl-pakarninjarla, tuurl-tuurl-
pakarnulu-palangu, pakarnulu-palangu, pakarnulu-palangu panungku
watingki.  Ngulalpalu mardukuja-kurlu nyinaja Laanjajarrarlaju.
Laanjajarrarla yinya kurlirra Jangankurlangurla.  Ngulapalanyanu
nyanungu-jarrarluju yunparnu, nyampu-jarrarluju.
Nyampulkupalanyanu yunparnu nyurnungkulku.


                      SONG

Nyurnulkupalanyanu yunparnu.  Yalyukulkupalanyanu wara-parnpija.
Ngayilpapalanyanu pirlirrparlulku yunparnu.  Yalumpunya-palangu
walku-manulpalangu Laanjajarrarlaju yangka- jarraju
mardukuja-jarraju.

Ngaju-nyangu yalumpu karna kuruwarri yangka wirntimi ngula-kurlu.
Ngularna yirri-puraja nyampu-kurra Laanjajarra-kurra.
Yunparnupalanyanu yalyu-miparlulku.  Ngayipalanyanu pirlirrparlu
yunparnu.  Nyampurna jutu-pungu ngaju-nyanguju.


                    NGULAJUKU



* 




                 WAVE-HILL-KIRLI

  Ngarrurnu Rita Gordon Napurrurlarlu, yirrarnu tape-rla 1986

Yanurnu Jupurrurla, yanurnu tawunujangka.  Tawunujangkaju
yanurnu Jupurrurla hospital-jangkaju, old Lingiari Jupurrurla
bossbloke yanurnu.  Straight away-jana majurru-manu, majurru-
manujana.  Turnu-manujana,  kangujana karlarra.

Yanulu.   Junarnikirralu yanu ngapakurra.  Ngapakurralu yanurnu
Junarnikirra.  Junarnikirralu yanu.  Track-track yanulu
Junarnikirra.   Yanulu Juwalwarrawana some-palaju.
Old Kajajirri old pensioner ngulajulpalu yinyajuku purdangirli
yanurnulpalu.  Ngayurru wantangku jangkaja, wantangkulpajana
jangkaja swag-kirli.

Wangkajajana Old Lingiari, Lingiarijana wangkaja  "Pack it up-
mantalkulu  yingarlipa yani Police Station karlarra pinkakurra
wirikirra, yingarlipa yani."  Yanulpalu lurtingparnta.
Lurtingparntalpalu jurnarrpakurlu panukurlu yanu.  Kurdu-
kurdulpalujana jijangku kangu somepalaju, somepalarlpalu jamana
yanu, kangulpalujana kurduju.  Walyangkalpalu somepala yanu,
somepalajulpalu walyangka yanu, jijangkulpalujana kangu somepala
kangu Junarnikirra.

Junarnirli ngapa ngarnu.  Milpa manulu milyilirla pangurnu
ngapakuju.  Yalirlalu yamangka ngunaja somepalaju, somepalajulu
yanu kaninjarra big river-kirra, big river-kurralu yanu
somepalaju, somepalajulpalu kulkurrujuku ngunaja yamangka,
ngapangkalpalu ngunaja.   Ngunajalpalu, yanulu, Junarni-
ngirlijili yanu.  Wuraji-wurajilkili pardija.

Somepalaju river-ngkalpalu ngunaja jukurrawarnuju early-pala-
warnu.  Kujangurlu now-lpalu hotpalarla yanu, ngayurrurlalpalu
yanu.  Tracki-manulpalu jana.  Kangulujana kaninjarra kurdu-
kurduju somepalaju, somepalajulpalujana jijangka kangu.  Lurding
kangulpalu;  swag-lpalu kangu, kurdipurdalpalu kangu.
Kurdipurduwangu karlilpalu kangu, mangulpalu kangu, kurlardalpalu
kangu, swag kangulpalu, blanket kangulpalunyanu rulumap-karra and
kurdulpalujana kangu jijangka.   Jijangkulpalujana kangu.
Somepala wita-wita kangulpalujana.   Kujangurlulpalu hot-pala
yanu.

Wurlku-wurlkumanuji yinyajukulujana karlarra wanja-yanu
nganaiyiwana Juwalwarra.  Junarniwanalujana yampija,
yampijalujana.  Ngakalpalu wuraji-wuraji yanu afternoontime,
afternoontime yanulu kaninjarra Police-station.  River-ngkalu
ngurraju ngurrju-manu.  Ngurrangkalpalu ngunaja river-ngkajuku.
Kapi yamangka union there kangulpajana wungujuku.  Yanujana
yalkirra river-kurra.  Wali union wuruly-wuruly-mardarnu amongst
them, yapangku kuwirrinji (Gurindji)-paturlulpalu mardarnu.

Yaliji union kujajana yanu, yalili kujajana make-ki
mardarnulpajana union-rliji palkangkuju yaliji river-ngka, river-
ngkalpalu nyinaja mangarrikirli.   Kalajana Policeman-urlu yungu
mangarri manu kuyu.   Kalajana yungu Policeman-urluju yapa kuyu
ration-ji right-one-uju, yali one-uju.   Yatijarralu yanu.   Yanu
ngaka  boss one-niji, Lingiariji, yanu yatijarra, manu walya manu
Wattie Creek, yirdi-manu Daguragu.  Manu, well, panujulpalurla
yapaju nyinaja.

Ngulajulpalurla nyinaja settlement-rla yaliji track-warnuju,
wirliyawarnuju.  Jamanawarnujulpalurla ngunaja, kuja jamana yanu
kuja yalirla now maki-manu old Lingiarirli Jupurrurlarlu.
Ngunajalpalurla, somepalaju wait-jarrijalpalurla Lamanparlarla
kilikirla Kurrungka.   Kurrungkalpalurla wait-jarrija.
Ngunajalpalurla.

Well, nyanungurluju wirlinyi Jupurrurlaju manu yatijarrapurda.
Wattie Creek milki-kangurnujana yapa yalikirra.

"Now-rlipa yani shift him yalikirra,  now-rlipa yani.  Yanirlipa
yalikirra now, ngalipanyanguju ngurrajirlipa nyangu.
Ngurrajirlipa ngurrjunyayirni parlu-pungu yaliji kilikiji
karruju."  Ngunaja yalirla.  Now-lpalu ngunaja,
marduwangurlawiyilpalu ngunaja walya miparla.  Right ngakalkujana
marruju yanurnu.  Ngakalkujana marruju yanurnu.  House maki-
manulu  yalumpu Wattie Creek yalijangkarluju footwalk-
jangkarluju kujalpalu yanu Old Station-ngirliji
Jinparrakngurluju.   Jinparrakngurlulkujulpalu yanu.  Yanulpalu
kujangurlu.  Now-lpalu hot-palarla yanu.  Walilpalu ngunaja.
Karrungkalpalu ngunaja, yalijilpalurla.   Wait-jarrijalpalurla
kujalu yanurnu, yanurnu.  Wirlinyilkili yanu yatijarra.
Parlu-pungulu yaliji walyaju old Daguraguju.

Daguragujulu parlu-pungu.  Marrulkujana put-up jarrija yuwarlilki.
Yalikirranyali yanu.  Boss-one-rlilpa kangu, nganayirli boss-one-
rliji.  Kangulpa.  Yalirli now-lpa kangu.  Make-manu track.
Footwalk yanulpalu, footwalk yanulpalu.   Yanurnu.  Settlement-
rlajana yirrarnu yalirla karrungka.  Wirlinyilki yanu yatijarra,
parlupungu yaliji walyaji old Lingiarirliji boss-one-rliji.
Right, shift-manujana yalilki.  Now kangujana yatijarrapurdalku
Wattie Creek-rla.  Now make-manu marrulku.  Now marrulkurla put-
up jarrija nganayijangkaji, yalijangka Jinparrakjangka kuja
kangu track.  Make-manu yalirli Jupurrularlu.  Kangu there.
Yalinya kalu tarnngajuku nyina tarnngajuku.   Now kalu live-jarri
old Wattie Creek-rlalku.  Now kalu nyina too much-jana.  Marrulku
put-up-jarrija yuwarlilki.  Yuwarlilkijana put-up-jarrija
yalikirraji kujalpalurla karrungkaji ngunaja yalijangkaji
wirliyajangka kujalu wirliya yanu kakarrarla Jinparrakngurlu
kaji-kajirlalpalu yanu.  Wurlku-wurlkumanulpalu yanu, old man-old
man yanulpalu swag-kirlijuku.  Kangulpalujana kaninjarrarlu.

Jitijarralu yapa road-rla yatujumparrawarnu shoulder.  Truck-
wanalu yanurra.  Kaninjarralu karrukurra jitija wirikirra yali
kujalpa policeman ngunaja, wayinwaji.  Yalikirralu yanurra
kilikikirra wirikirra.   Yalirla.   Now-lpalurla nyinaja.
Nyinajalpalu.  Right, wirlinyi now yanu next place now yanu.
Yanu.  Parlupungu yaliji Wattie Creek-ji.  Yalirliji
Jupurrurlarluju boss-one-rliji manu.  Right yalirlalpalu
tarnngajuku nyinaja, tarnngajukulpalu nyinaja yalirlaju Wattie
Creek-rlaju.   Nyinajalpalu.  Yilpalu nyinaja.

Right yalirlajulpa yuwarlilki put-up-jarrija.  Yanululku.  Four
tank pirrka-manulu yalirlaju.    Make-manulu.

Right fishing about-kurra yanulpalu.  Fish-manulpalu kuyu.
Kuyulpalu manu wirliny-wirlinyirli.  Kuwanalpalu pakarnu.
Purrajalpalu yamangkarlu yalirlarlujuku.  Ngakalpalu wuraji pina
yanurnu ngurrakurra kuwanaku.  Fish-lkilpalu yanu fishing about.
Fishing about kujurnulpalurla, manulpalu yawu, purrajalpalu,
ngarnulpalu.  Ngakalpalu wuraji pina yanu fishing about-warnu.
Kujajuku tarnngajukulpalu yanu wirlinyi-wirlinyi.
Wirlinyirlilpalunyanu kuyu manu.   Parlupungulpalunyanu tarturlu,
fish, nganayi crocodile manu pakarnulpalunyanu.   Ngarnulpalu,
purrajalpalu yamangka.   Ngarnulpalu.  Ngakalpalu wuraji pina
yanu yalikirraji Wattie Creek-kirraji.   Ngunajalpalu ngurrangka.

Mungalyurrulpalu pardija fishing about-kuyijala and ngarlulpalu
pakarnu.  Kuwanalpalu pakarnu fishing about-rla.  Fish
manulpalunyanu.  Purrajalpalu yamangka yalirlajuku.  Ngakalpalu
wuraji pina yanu ngurrakurraju.  Kujajuku kalajulu tarnnga yanu,
ngarlukuju fish-ki kalalu yanu, kalalu yanu tarnnga.

Kalalu yamangka wantijarra.  Ngaka kalalu wuraji pina yanu
kujajuku tarnngajuku.   Kalalu nganayi kangaroo luwarnu,
pamarrngarna.  Kalalu purra, kalalu pina kangurnu yirnmilki,
kalalu pina kangurnu,  kalalu ngurrangka ngunaja, kalalu yarda
pardija wirlinyi-yijala.  Yanu kalalu, pakarnu kalalu.  Fish
kalalu ngarnu yalijangkarluju.   Kujalu new place yaliji
Daguraguju manu, manu kujajuku tarnnga kalalu yanu fishing about.
Fishing kujurnu kalalurla.  Kalalu kuyu ngarnu kiliki-
"ngarnarra".  Kangarntayangu, yawu, kangarnta, crocodile kalalu
pakarnu.   Kalalu ngarnu purranjarla.

Somepala kalalu ngunaja Police Station-rlajuku, live-jarrija.
Murnungkukurlangurlaju kalalu ngunaja.   Combine-rla kalalu
ngunaja somepalaju old man old man-ji.   Some-palalu young-palalu
kalalu wirlinyi yanu.  Every day kalalu wirlinyi yanu, kalalu
fish manu.  Ngarlukapi kalalu pakarnu, yinarlingi kalalu ngarnu.
Manu kalalu yinarlingi.   Kalalu yanu.  Kalalu ngunaja
ngurrangka.  Kalalu wirlinyi yanurnu, yanurnu....  Kalalu kuyu
purraja, fish-kapi, pamarrngarna kalalu luwarnu.  Ngunajalurla
wapalpa until marrujana yanurnu, yuwarlijana yanurnu, yuwarli-
jana yanurnu.  Yanurnujana right yuwarlirla.

Now kalu tarnngalku nyina yaliwarnuju.  Ngajarrarlulkurnalujana
Nangalajarrarlu yarda kangu kakarrara.   Same way-rnalu yanu
yalikirra nganayikirra Jinparrakkurra.   Old Station-kirrarnalu
yanu.   Ngarnurnalu.   Dinner-rnalu ngarnu.   Kuyurnalu ngarnu.
Mangarrirnalu.

Pinarnalu yanu karlarra mutika-rlaji.  Turakirlajilinganpa kangu.
Well Ram Gate-rlalunganpa yirrarnu.   Ram Gate-rla
yirrarnulunganpa.   Yirrarnulunganpa.  Yardarnalu yanu
yirnalujana jamari-manu yali kujalu kamparrujarra yanu.
Kujajana kangu.  Yalirli track make-manu, kuja ngurrju-manu
Jupurrurlarlu, Jupurrurlarlu kuja ngurrju-manu.
Yaliwarnurnalujana jamari-manu ngajarrarlulku, jama-yirrarnu.
Nganimparlulku panuyijalarnalujana yarda kangu.  Yirrarnulunganpa
Ram Gate-rla.    Ngulangurlunyarnalu yarnkaja footwalk-ju.
Jamanarnalu yarnkaja.   Yanurnalu yangka kujaka kaninjarra-
kaninjarra nguna.

Ngulangkalpalunganpa walypaliji nyinaja, kardiyajulpalunganpa
ngunaja yalirla.   Well yangkarnalu jitijarni kankarlarra.
Kaninjarrarnalu jitijarra.   Yanurrarnalujana.
Mutikayilpalunganpa mardarnu yalirliji kardiyarluju.   Yanurnalu
you know yali yapa kamparrujarrawarnu.   Jirramakurnalu japaki
jirramaku yanu nganimpaju.   Yanurnalu kaninjarra kiliki-kirra.
Kilikirlarnalu jitija.   Mutikakurralkurnalu wari-wari-yanu.
Wari-wari-yanurnalu mutikarlalku.   Mutikarlulkunganpa kangurra
Police Station-kirraju.  Yanurrarnalu, yanurrarnalu.
Yanurrarnalu, yanurrarnalu.   Mutikarlalkurnalu wari-wari-yanu.
Ngapakurralkurnalu pina yanu.   Too much-nganpa ngayurrurlu
wantangku jankaja.   Wantangkanganpa jankaja.  Ngirlilpalunganpa
jankaja.   Ngulajangkarnalu mutikakirralku.   Wari-wari-
yanurrarnalu kaninjarra.

Ngulajangka yanurnalu.   Wirlinyilkilparnalu yangka yanu.
Ngarlulkuparnalu pakarnu. Kuwanalkulparnalu kirrapalku pakarnu.
Tarnnga kalarnalu wirlinyiji ngarlungka.   Fishing about
kalarnalu yanu.   Nyinajalparnalu.  Ngaka kalarnalu wuraji-wuraji
pina yanu.   Nyinajalparnalu yuwarlirla.   Nyinajalparnalu.
Nyinaja kalarnalu tarnngalku.

Now kalarnalu nyinaja.   Yali kalarnalu Wattie Creek-kirra yanu
yatijarra.   Yalirla kalarnalu nyinaja.  Ngurrangka kalarnalu
ngunaja.  Yamangka kalarnalu nyinaja.   Kalarnalu yanu fishing
about.   Kalarnalu fish now manu tarnngangku wirlinyikari
wirlinyikarirli.   Wirlinyikari wirlinyikarirli kalarnalu manu,
kalarnalu yama kaninjarrarlu purrajarra.   Yama kaninjarra
kalarnalu purraja.   Kalarnalu ngarnu.   Yamangkakurra kalarnalu
yanu, kalarnalu ngarnu goanna, turtle, fish.   Ngarlu kalarnalu
pakarnu.

Julukutujulpalujana yirri-yirri puraja.   Nuwu-jana wangkaja
"No!"   Waparlkurlulpajana yirri puraja.   Yanurnu tawunu-
jangkaji yaliji Jupurrurlaji.  Wangkaja-jana  "Nuwunkulu work
karri.   Yantalu outside-kirra.  Jurnarrpalunyanu rulumap-karra
yirraka yingarlipa yani jamana kaninjarra karrukurra wirikirra."
Jungajukulpalurla work-ngirli wilypi-wilypi pardija.  Mardukujaju,
watirlangu yarlukurra push-manulpajana.   Push-manulpajana.
Rulumap-karra swag yirrarnulpalu jurnarrpa manulpalu watingki
mardukujarlu yalirra muturna-muturna mukulpajana wangkaja,
"Majurru manu jurnarrpalu rulumapkarra yirraka yingarlipa yani
jamana."

Julukutujulpa manager-ju wiyarrpajana "pirrart"-wangkaja.
Nganayi jarrijalpajana,  worry-jarrija nganayiji Julukutu.
Yard-ngurlulujana yirri-purajalpa.   Maninjarlaji, turnu-turnu-
maninjarlajilpajana yirri-puraja.  Nyangulpajana rulumapkarrarla
blanket jurnarrparla.  Kujalpalu karli manu, mangulpalpalu manu,
mirtalpalu manu.   Yaliparntalpalu luutum-in-yirrarnu.
Yarnkajalu.   Nyanungurlulpajana Julukuturlu nyangu.
"Pirrart"-wangkajalpajana.   Wiyarrpalpajana nganayi-
jarrijalpa;   "Nyiyarla kajili nyampu yampimi?  Pardimi kalu
footwalk-juku, jamanajuku kalu pardimi wurlku-wurlkumanu old
man, old man."   Yanulpalu jamanajuku.

Nyampu ngajunyangu kurdu kanimparra kujaka rdakungka nguna
ngulangkunya leader-ju yinya kaninjarralpa Lamanpakurra yanu.
Leader-rluju ngulangkunyalpa kangu ngajunyangurlu kurdungku
Donavan-kipalangurlu kangulpa, leader-ju yalinya.
Purdangirliwanajulpalu yanu panukari.  Purdangirliwanajulpa
karrija yinyaju nganayiwana Juwalwarrawana.  Yanulpalu yamakari,
yamakari, yamakari,  yaninja-yanulpalu.  Nganayikirralu, Junarni-
kirrarlu yanu.  Junarnirlalu, ngunajalpalu yamangka.
Ngarnulpalu.   Ngapalu ngarnu.  Ngakalu wuraji yanu somepalaju.

Ngaju-nyanguju kurduju kaninjarralpa river-ngkalku nyinajarra.
Old Combine-rlalpalu nyinajarra.  Kurdu nyanungu-nyangu ngulaju-
palangu yilyaja Ronald, "Nyanyii"-palangu yilyaja.  Walkabout
Shop-rlupalangu kangu kamparru kilikikirra.  Yirrarnurla
kamparru ngajunyangukuju kurdukuju.   Nyanunguju yaliyijala-
palangu palkajuku jitijarra.   Jamanawarnuju yanu kujalpa
nyanungurlunyalpa leader-rluju kangu, ngajunyangurlu kurdungku
kangu.   Nyanunguku kurdu ngulajulpala yanu mutikarla.
Walkabout Shop-rlupalangu kangurra kanunju kilikikirra
Lamanparla.   Yirrarnurla kamparru.  Kamparrurla yirrarnu
kurdujarraju Ronald and "Nyanyii".  Jirramawiyi kangurla,
yirrarnurla.  Karrungkarla yirrarnu kamparru.  Nyanungujupalangu
jitijarra yalijuku palka.   Yanulpa nyanungu now
kamparrurlajulpa.   Yanu early-palajuku.  Yanu kilikikirraju.

Yinyajuku somepalaju purdangirlilpajana jankaja.
Ngayurrurnungirlilpalujana jankaja.  Muturna-muturna, old man old
man, jankajalpajana yinyajuku purdangirli.  Nyanungurlangukula
Jupurrurlalpa purdangirliyijala yanu.  Kulkupaja kangulpa.
Kangulpa.   Yanulu kilikirla.  Ngurrangkajulpalu ngunaja.
Tarnngalpalu live-jarrija.   Ngaka yanuwirlinyiji.   Yatijarra
yanu.   Parlupungu yaliji Daguraguju.   Yalikirralkulu yanu
ngakaju.  Shift-manujana yarda Combine-ngurluju.   Combine-
ngurlujujana shift-manu yatijarra Daguragukurralku.  Yalirlalpalu
nyinaja tarnnga.

Now-lpalurla wait-jarrija.    Pirri-pardijalpalurla tarnngaparnta
yalirla.  Now kalalurla nyinaja.  Ngulajangka kalalu wirlinyi,
wirlinyi yanu tarnnga.  Kalalu yanu manjiki-manjiki.  Kalalu
ngunaja marruwangurlawiyi walyangka, kalalurla wapal-nyinaja
yalikiji yuwarlikiji.  Kalalurla nyinaja.  Kalalu ngarnu fish.
Kalalu pakarnu manu fishing about.   Kuwana kalalu pakarnu,
ngarlu kalalu pakarnu, kalalu ngarnu.  Yalirla tarnnga kalalu
nyinaja, wapal-nyinaja tarnngaparnka.

Wurlku-wurlkumanujana kangurra yalikirralku Watti Creek-kirra.
Watti Creek-kirralpalu yanurra.  Kangurrajana.  Shift-him
kangurra Old Station-ngirliji, Old Combine-ngurlujujana kangurra
yatijarra.  Yalirlalkulpalurla wapal-nyinaja yuwarlikiji.
Tarnnga kalalurla wapal-nyinaja.   Tank-jana yanurnu,
yuwarlijana yanurnu yalirlakuju.  Kalalu nyinaja tarnnga.  Wapal-
nyinaja kalalurla, kalalurla wapal-nyinaja.  Ngulawarnuju
yuwarlijana yanurnu, yuwarlijana yanurnu.  Ngurrju-manujana
yuwarlilki.  Nganimpalkurnalujana yarda yanurra yalirlakuyijala
kuja karnalu nguna yalirlaju.   Tarnnga karnarlu nguna yalirla,
live-jarri karnalu Daguragurlalku, nguna karnalu.  Yalingirli
karnalu wirlinyi-wirlinyi yani fishing about.  Ngayi karnalu
yanirni nyampukurraju.

Ngajunyanguku kurduku karnapalangu yanirni mardukujaku manu
puwayiki karnapalangu yanirni, yanirni karna ngajuju nyampu-
kurraju.  Karnapalangu visit-maninja parnka, yanirni
karnapalangu.  Ngajuju karna nyina, tarnngajuku Daguragurla karna
nyina.  Ngajarraju karlijarra Winingalijarraju Nangalaju
karlijarra nyina.  Ngulaju karlijarra nyina yalijuku Daguragurla.
Too much-rnalu wungu.  Yanulparnalu.  Live-jarrijalparnalu Old
Station-rlawiyi.  Kakarrungurlu Jinparrak-rla yalirlalu born-
jarrija kurdu-kurdu.  Ngajarraju karlijarra tarnngajuku live-
jarri yalirlaju Watti Creek-rlaju, live-jarri karlijarra.
Nyampurrarlulunganpa wanjarnurnu some palarluju
Yurrurungalipinkirli kujalu born-jarrija Old Station-rlaju.
Wanjarnurnulunganpa.   Nyampukurralkulunganpa yampijarni.  Well
ngajarra karlijarra Nangalajarra nyina yalirlajuku kujarnalu
wungu yanu.

Track yanurnalu.  Wungurnalu yanu nganayingirli Old Station-
ngirli kakarrara.  Jinparrak-ngurlurnalu yanu.  Kaninjarrarnalu
yanu Police Station-kirra yalikirra Lamanpakurra kilikikirra
wirikirra.  Yalirlarnalu yanu yinyalku Wattie Creek-kirralku
yatijarralku kaji maninganpa yalirla Jupurrurlarlu boss-one-rli
yaliji walyaju.  Yalinya karnalu tarnngajuku live-jarri.  Nyina
karnalu.  Ngayi karnalu yanirni-yanirni wirlinyi, wirlinyi
tarnnga. Yuwarliwangurlawiyilparnalurla wapal-nyinaja walya-
miparla.  Wiyilparnalurla nyinaja.  Yuwarlikijilparnalurla wapal-
nyinaja. There put up-nganpa yalikirlalu.   Ngurrju-manulkulu.
Ngurrju-manulkulu yuwarlilki, there.  Yali karnalu tarnngajuku
nyina.   Live-jarri karnalu tarnngajuku yalirlaju.

Nyampukurra Lajamanukurra ngayi karnapalangu kurdujarra visit-
maninja-parnka, nyampukurraju.   Yanirni karnapalangu.
Nyanja-parnka karnapalangu boy, mardukuja, nyanja-parnka
karnapalangu.   Yurrurngali, Smiler karnapalangu nyanja-parnkami
nyampukula.   Yanirni, yanirni karnapalangu, tarnngajuku
karnapalangu visit-maninja parnka.  Still karna live-jarri
ngajuju Dagaragurla yet.  Nyina karna yalirla because kurdu-jarra
ngajunyangujarrapala born-jarrija yalirlaju.  Walyangka
yalirlajukupala ngayirlajuku kulwarrarlapala born-jarrija.
That's why karna nyina yalirlaju ngajuju.  Live-jarri karna,
nyinami karna.  Right.  Kurdujarrapala nyampukurra jarrija.
Yali karnapalangu nyanja-parnka nyampu-kurraju.  Ngajunyangujarra
kurdujarra karnapalangu yani.  Visit-mani karnapalangu, jina-
mardarni karnapalangu, pina karnapalangu yampimi nyampurlajuku.
Too much-pala nyampukurra yanurnu.

Yalingirliji old station-ngirlijipala yanurnu nyampukurra
Lajamanukurra.  Ngulanya karnapalangu jina-mardarni manu nyanja-
parnka.  Jina-mardarni karnapalangu.  Yampimi karnapalangu, pina
karna yani Wattie Creek-kirra yijala.  Yalirla karna nyina.

Ngaju-nyangurlu kirdanarlu, mamingkijirli kangu Ngardinjuju.
Yampija ngajuju kurduwangu.  Yalirlarna wiri-jarrija.  Wiri-
jarrijarna yalirla Old station-rla kujalu yali now track yanu.
Ngulangkarna wiri-jarrija ngajuju.  Kurdukurnapalangu, wapal-
nyinajarnajana Yurrurungalipinkiki.   Yalirlajukulu wiri-jarrija.
Born-jarrijalu, wiri-jarrijalu.  Wiri-wirirlilkilinganpa
yampijarni nyampukurraju.   Wiri-jarralkupala shift-yanu
Yurrurungalijarraju, Smiler-jarraju.  Yanurnupala nyampukurralku.
Well that's why karnapalangu yani.   Purdangirli-purdangirli
karnapalangu visit-mani ngajurluluju.   Ngatinyanurlu
karnapalangu yanirni.  Karnapalangu jina-mardani.  Pina
karnapalangu yampimi.   Yani karna pina yali-kirrayijala.  Tarnnga
karnapalangu yani.   Nyanyi karnapalangu.   Nyampurla
karnapalangu mardarni.   Visit-mani karnapalangu.   Yampimi
karnapalangu.

Nyina kapala nyampurlajuku, because nyampurlapala wiri-jarrija.
Murnmajarrapala yanurnu.   Witajarrapala yanu.   Yanurnupala.
Nyampurlalkupala wiri-jarrija wirijarralku.
Nyanungurlujupalajana kurduju nyampurlalku parlupungu.
Ngajujupala behind yampijarni.   Purdangirlijipala yampijarni
ngajuju yinyarlajuku.

Right yaliji wiyarrparlulpajana nganayirliji yirri-puraja.
Luyurr-ngunajalkulpajana yaliji Julukut.   Now-rla
Julukutuku wangkaja "No nyanungu, no self jukurlu pardija."
Pack him up-manulu jurnarrpa.  Yanulu karlarrapurda wirliya,
pardijalu.   Nyampukularnalu yanu footwalk-juku karlarra Junarni-
kirra ngapakurra.   Junarnirlalpalu ngapangka yirrarnu.  Some-
palaju ngunajalpalu panukariji yamangka.  Ngakalu wuraji yanurra.
Ngakalu wuraji yanurra wirikirraju kilikikirraju.   Old Combine-
kirralu yanu.   Jurnarrpakurlujukulpalu yanu.
Luutingiparntajukulpalu yanu.   Kangulpalu.   Kurdu-kurdu
wungulpalujana kangu, walyangka wiri-wiri pardu,
kawarlarlalpalujana kangu, parrajarla you know-lpalujana kangu,
some-palaju kurdu-kurduju.   Some-palalpalujana jijangku kangu
and some-palalpalu walyangka.

Yanu wiri-wiriji wita-witaju kurdu-kurduju.   Some-palalpalujana
jijangku kangu, some-palalpalujana parrajarla kangu.
Kangulpalujana ngapaparntarlu;  wajiparntarlulpalujana kangu.
Ngapajulpalu kangu kartakuwana-wana.   Kartakurlalpalujana kangu
ngapaju wajiji kurdu-kurdukuju.   Kurdu-kurduju parrajalpalujana
kangu.   Jijangkulpalujana kangu.   Yanulpalu some-pala wiri-
wiripardu walyangka, yanulpalu.

Tarnngalku now-lpalujana mardarnu.   Yilparnalujana yaliraljuku
mardarnu.   Nyinajalparnalu tarnngalku yalirlaju kilikirlaju
wiringkaju.   Wirlinyi-wirlinyi kalalu yanu fishing-about, ngarlu
kalalu pakarnu.   Muyingi kalarnalu manu.  Yanulparnalu manjiki.
Manjikilkparnalu yanu fish-rla, ngarlungka, kuwanarla.
Muyingirla yanulparnalu.   Tarnnga kalarnalu yanu wirlinyiji.

Walyangkawiyi kalalurla nyinaja.   Yuwarliwangu kalalurla
nyinaja, yuwarliwanguwiyi wait-jarrija yarlungkawiyi.
Yarlungkawiyi kalalurla nyinaja.   Kalarnalurla yarlungkawiyi
walyamiparla nyinaja ngapaku yaliki kilikiki.   Kilikijuku karru
kalarnalu ngapaju ngarnu no bore-wangu, kala bore-ju karrija yet
walkungka, yet.   Nyinajalparnalu.   Kalarnalu karrujuku ngapaju
ngarnu.   Yalirla kalarnalu yanu wirlinyi-wirlinyi fish-rla.
Kijirninjarla fishing-about-rla kalarnalu nyinaja.

Mangarriji kalarnalu ngarnu nampula kilikingawurrpa
karrungarnarra wiringarnarra.   Laman-ngarnarra kalarnalu ngarnu
bush-ngarna mangarri.   Muyingi kalarnalu ngarnu, ngamanpurru
kalarnalu ngarnu, marnikiji, marnikiji kalarnalu ngarnu,
kungkapiri kalarnalu ngarnu.   Tarnnga kalarnalu wirlinyi-
wirlinyi yanu.   Wirlinyi, manjiki kalarnalu yanu.   Tarnnga
kalarnalu yanu fishing about-rla kilikirla.   Karrungka kalarnalu
live-jarrija.   Mangarri kalarnalu ngarnu, nampula, "karraj-
karraj", ngamanpurru, gooseberry.   Kalarnalu ngarnu everything.
Kawijini karrungawurrpaju kalarnalu ngarnu.   Panujarlu bush-
ngarna mangarri jurrku yapakurlangu kalarnalu ngarnu,
nganimpanyangu warlalja.   Kalarnalu ngarnu kawujini, nampula,
"karraj-karraj", muyingi;  marnikiji kalarnalu ngarnu.   Ngarlu
kalarnu pakarnu.   Walyangka kalarnalu panukari pakarnu.  Nganayi
yangka nangkarlinya kalarnalu karlanjarla manu.   Kalarnalu
ngulanya ngarnu.   Kalarnalu ngarnu nyampurra you know nyampu
kuja ka nguna bush-ngarna, nyampurra mangarri miyaka kajangarna
bush-ngarna kalarnalu ngarnu yali.

Yuwayi, kuja now kalarnalu ngarnu kuyuju, kalarnalu fish ngarnu
karrungawurrpa and kalarnalu kawujini ngarnu, gooseberry, and
ngipiri kalarnalurla kagnarntayanguku ngarnu crocodile-ki.
Kalarnalurla ngipiri manu kilikirla, kalarnalurla manu crocodile-
ki.   Ngarlu kalarnalu pakarnu yalumpujuku karrungkajuku side-rla
pirntinyarra.   Kalarnalunyanu kuyu, fish manu.   Kalarnalu
ngarnu panujarlu, kalarnalu ngarnu turtle.   Fish kalarnalu
ngarnu, bush-ngarnaju karrungarnarraju.   "Karraj-karraj"
kalarnalu ngarnu, muyingi kalarnalu ngarnu, nampula kalarnalu
ngarnu, nganayi kalarnalu ngarnu gooseberry-pirdaju.
Nyiyakantikanti kalarnalu ngarnu wilirnyijiki, kuyuju, bush-
ngarna, mangarri nyampurra kuja ka nguna miyakarlangu nyampurra
walirraju.

Nyarrpararla Yurntumuju?  Yurntumuju ka karrimi yatijarra
karlarra YalijiPiringi-ngirli, kulkurrujarra ngurra wiri.  Yapa
panu kalu nyina Warlpiriji.  Ngajurna Warlpiri,
Yurntumu-wardingki.

Kuyuju karnalu pinjarla ngarni wirlinyirlaju: yankirri, marlu,
ngaya, wardilyka, lungkarda, warrarna, wardapi, jurlpu, warna,
pulalypa. Kala miyiji ngulaju kalu mani ngurlupardu marnajangka
kalu wantimi walya-kurra manu watiyajangka.  Ngulajangka kalu
luwarnijiki manu yurrparnijiki pirlingkaju.  Yirdiji ngurluju
wakati, yukarrija, manja, ngarlkirdi, yurlumpuru, wakirlpirri.
Ngulaju karlipa karlami walyangka wirringka manu jiljangka yarla,
ngarlajiyi, janmarda.  Kala pama karlipa pakarni watiyarla
ngulaju jurlarda.  Yarturarla manu ngapirirla karlipa pajirni
ngarlkirdiji.  Yunkaranyi karlipa karlami ngulaju walyangka.
Kala jalanguju yapaju wapajuku kalu wirlinyiji kuyuku-purdaju
manu miyiki-purdaju.

Yapa kalu nyina jinta yimiji, kalu wangkami Warlpiri.  Warlpiri
kuja kalu wangka ngulaju kalu-jana jirrama yirdiji ngarrirni:
Warrmarla manu Warnayaka - Warrmarla kuja kalu nyina ngulaju
pirli-wardingki manu Warnayaka ngulaju yangka marnangkarrarla
manu jiljangka kalu nyina.

Ngurrju ka karrimi ngalyarrpakurlu, pirlikirli, karrukurlu,
watiyakurlu manu wirrikirli.  Mulju ka ngunanjayani wurnturukari
wurnturukari yalumpujuku marna-puru ka nguna walyangka.  Kala
warnirri ngulaju pirlingka ka nguna.  Ngulaju yirdijarla kalu
nguna mulju manu warnirri: Mirijarra, Wakulpu, Yakurrukaji,
Yurntumulyu manu panukari.  Ngapa kujaka wantimi wiri ngulajangka
mipaka nguna warnirrirla.  Kala ngapa-wangurla ngulaju karlalu
yapaju warru-kirdikirdi wapaja muljukari muljukari manu
warnirrikari wanirrikari.  Kujarlujukulu-jana wiri-manu kurdu-
kurduju.  Jalangu kalu wapajaku yapaju manu kalu pina yani ngurra
walya warlalja-kurra.  Yalirla kujalu wapanjarla wiri-jarrija.
Pina kulpajalu yungulu nyina tarnngalku.  Pina yungulu-jana
walyaju kardiyarlu.

Nyampurla yirdiji kalu nyina yapaju ngulaju:


 Napaljarri Nakamarra

 Japaljarri Jakamarra


 Napurrurla Napanangka

 Jupurrurla Japanangka


 Napangardi Nampijinpa

 Japangardi Jampijinpa


 Nangala Nungarrayi

 Jangala Jungarrayi

J-jikirli ngulaju wati-kirlangu yirdi kala karnta ngulaju N-kirli
kalu-nyanu ngarrirni.  Napaljarri kajinpa ngarrirni ngulaju
karnta; Japaljarri kajinpa ngarrirni ngulaju wati, Jakamarra wati
manu Nakamarra karnta, Jangala wati manu Nangala karnta. Yapangku
panungku kalu-nyanu mardarni kuja piya jintaju yirdi.Nyampu-patu
yapa yirdikirli ngulaju kalu-nyanu nyina warlalja.

Kuja piya ngajurna Napaljarri manu ngajunyangu ngatinyanuju
Nangala manu jajinyanuju Jungarrayi kala ngaju parnta ngulaju
Jakamarra manu ngajarra-nyangu kurduju, kaji nyina wirriya
ngulaju Jupurrurla kala kaji nyina kamina ngulaju Napurrurla.
Kala ngajunyangu yurntalpa ngulaju ka mani Japanangkarlu manu
ngajunyangu kajangku ka mani Napanangka, Japanangkaku-purdangka.
Nyampurraju ngulaju ngajunyangu warlalja-patu.

Nyampuju jukurrpa kamparrujukulpa ngunaja nyurruwarnu-patu manu
yapangkulpalu mardarnu walyajarrarlu.

Nyampurla Yurntumurla ngulajulpalu nyinaja marlu mipa kulalpalu
yapaju nyinaja lawa.  Karlalu jingijingi yanu ngurra
ngurrju-kurra.  Karlalu yanu Wakulpu-kurra manu ngurrakari-kirra
ngunanjaku.  Ngulajangka, kardiyalkulu yanurnu nyampu-kurraju.
Ngulalu puwu manu yuwarli nyampurlaju nganturnu. Kulalu-jana yapa
payurnu lawa ngayirli, wapalkulu panturnu.  Ngulajangka
yapajulpalu purdanyanjarlalku yanu yanurnu ngapa-kurralku.
Yapajulpalu yanurnu lani-karra kujalpalu nyinaja yuurrkurla.
Panukari yapa Warlpirilpalu nyinaja Pukulyurla yali yatijarra,
Yanmajirri-kirlangurla walyangka. Warlpiri manu Yanmajirri kalu
nyina jintangka kuruwarriji, jukurrpa manu nguru.  Yalirla,
Pukulyurla, kardiyarlulu-jana panu yapaju luwarnu muku
nyurruwiyi.

Yirdi ka karri ngulaju Yurntumulyu kujalpa nyinaja karnta
jukurrpa. Jalangu panungku yapangku kalu ngarrirni "Yurntumu".
Kala Yurntumuju ngulaju yali, kakarrara, kuja karlipa pirli-wana
warru yanirra yuwarrarla YalijiPiringi-kirra. Nyampuju yirdi ka
nguna Yakurrukaji kuja kalu yuwarli karri, muljukurlurla.
Nyampuju walya ka nguna ngula karlipa nyina. Yurntumu-wardingki
kalu nyina tarnngajuku, kalu kurduwarnupatulku wirijarrinjayani
ngula kapijana walyaju nguna nyanungulku.

Nyampuju walyaju Yunkaranyi jukurrpa kajana nguna Napanangka manu
Japanangkaku, Napangardi manu Japangardiki, Napaljarri manu
Japaljarriki, Nungarrayi manu Jungarrayiki.  Kuja yanurnu
kanunjumparra Pupanyi-ngirli; ngula wilypi-pardija Yurntumurla
kakarrara WariyiWariyirla kalkurnu, yunkuranyiji.  Ngulajangka
kalu panukarilki nguna kuruwarriji, ngapa, warna, janganpa,
marlu, ngatijirri, yarla, ngarlajiyi, wardapi manu panukari.
Nyampuju ka nguna walyajarra-kurlangu manu manyu-wangu.
Nyarrparlulu rdirri-yungu?

Yamparruju kurdu-ngurlu.  Yapa paturlulpalu-jana ngarrurnu kurdu-
kurduku, jukurrpaju, walyanka manu pipangka kujalpalu-jana
nyurruwarnu paturlu ngarrurnu yupujurla, walyangka, palkangka
manu pirlingka.  Kujarlujukulu-jana pina-manu watingki manu
karntangku kurdu-kurduju.  Ngulajangka kalu-jana pina yinyi
nyampurlalku kuja kalu nyina kuurlurla, kardiya-kurlangurla.
Yungulu mardarni manu manngunyanyi.  Yungulu pina-jarrimi jirrama
kurawarriji - kardiya-kurlangu manu yapa-kurlangu. Ngula yungulu
nyanyi yalumpu kuruwarri, junga jukurrpa, kuja kalu yirripura
walyangka, pirlingka manu kurdijirla, kutururla, pikirrirla manu
panukarirla.  Purlka-patu manu karnta-paturlu wangkaja
yungulu-jana kuja piya pina-yirrarni manu wangkaja yungulu
yirrarni kuruwarri tuwangka.  Yapangkulpalu nyangu punku yirdi
tuwangka.  Ngulajangka,nyanungu jarrinjarlalu kuruwarrilkili
kujurnu tuwangka.  Ngana-pinkirli miirn-nyinaja?

Purlka-patu kujalu miirn-nyinaja kuurlurla.  Japaljarrijarrarlu,
Jupurrurlajarrarlu, Jungarrayirlili kuruwarriji yirrarnu.
Ngurrju ka nguna kuja piyaju yungulu nyanyi yapakarirli manu
kurduwarnu-paturlu.

Jupurrurla kuja miirn-nyinaja pitiyawurla, ngulaju ngurrju-manu
nyampurla kuruwarrikirli kuurlurla. Yapa panungku yungulu nyanyi.
Jirramakariji, ngulaju Jungarrayi manu Napanangkarlupala-jana
yardajirri-mardarnu manu ngulapala-jana wangkanja-kurra jukurrpa
manu tayipirla.  Ngulapala yimikari-kirralku yirrarnu
Yinkiliji-kirralku.

Nyampu jukurrpa ngulaju kalu nguna pukungka nyampurla manu junga.
Ngana-pinkirli miirn-nyinaja kuruwarrirla?

Paddy Simms Japaljarri, Paddy Stewart Japaljarri, Larry Spencer
Jungarrayi, Paddy Nelson Jupurrurla, Roy Curtis Jupurrurla manu
panukari-langurlu miirn-nyinaja kurduwarnu-patu.

Nyampurla kalu nyina yurruju jirrama: kirda manu kurdungurlu.
Kirda kuja kalu nyina ngulaju nyanungunyangu kuruwarriki manu
walyaku ngula kurdungurlu kalu-jana kardu-mani nyampu
kuruwarriji. Kala kirda ngulaju ka nyina wurulpa, kulalparla
wangkayarla kurdungurlukuju.

Nyampurla yirdiji yurruju jirramaku:


 Napaljarri Napangardi

 Japaljarri Japangardi


 Nungarrayi Napanangka

 Jungarrayi Japanangka


 manu nyampu:

 Nakamarra Nampijinpa

 Jakamarra Jampijinpa


 Napurrurla Nangala

 Jupurrurla Jangala

Nyanungunyanguku jukurrpaku kirda kaji nyina ngulaju kurdungurlu
jintakari yurrujurla kapili-jana miirn-nyinami.

Panukari kuruwarriji kajana nguna ngulaju jinta yurrujuku,
Japaljarriki manu Jungarrayiki.  Kala yalumpujarrakari ngulaju
jintakari kirdaku, yankirri manu kararrpa jukurrpa (26),
Jampijinpaku manu Jangalaku.  Jupurrurlarlu kirdangku kujurnu
nyampuju kuruwarrijarra.Nyanungu kurdungurlurla miirn-nyinaja
marlujarrarla (27).

Kala warlawurruku (16) kujapalarla Jupurrurlajarra miirn-nyinaja
kurdungurlujarra Japaljarrijarra-wana.  Kujarlujuku kalu-nyanu
yardajirri-mardarni.  Nyampu piyajulpalu nyinaja nyurruwiyiji
jukurrpaju manu jalanguju kujajuku ka karrimi.


**


    Nyampu Kirrirdi.  Kirrirdi yali.  Nyampu kalu watiya
karrimi.  Nyampunya Kirrirdiji -- tuwangka.  Kirrirdi
yapakurlangu.  Nyarrparaku ngurraraju nyampuku?  Jungarrayiki.

    Nyampurlalu yanu, nyampu karlumparralu yanu.  Mulju wita ka
karri karlarra.  Nyinajalpalu ngurrangka yalumpurlajuku --
nyanungu yaparrarnji.  Malulu.  Yawirrulypirdi yirdiji.
Yananyarralu, yananyarralu Kirrirdiji.  Kirrirdirlalpalu
lukartardi panturnu.  Manyu-karrijalpalu yalumpurla --
lukartardilpalu panturnu.  Panturnulu, lukartardi yangka
wirinyayirni.  Witwitawangu.  Wirinyayirni.  Kurlardalpalu
manurnu wita-witarlu wurninininypardu.  Wiri wajalpalu kanjayanu.
Yawurrulypirdi karna wangka.  Kutungurluwangulpalu kangurnu,
pinkangurlu.  Yananyarralu, ngunajalu, ngunajalu.  Panturnulu.
Karrijalu---u.  Manyu-karrijalu, manyu-karrijalu, manyu-
karrijalu.

    Ngirntijala nyampuju.  Ngirntinyayirnijala.  Ngayilpanyanu 
jururnu.  

    Nganimpanyangu walya nyampuju warlalja.  Wapirrarlu yampija
-- wajawaja-manu nyurruwiyi -- purlka ngajukupalangurlu.
Warluwitawangurlu, Kaalymawanarlu.  Purlka
Warluwitawangujarrarlu.  Kaalymawanarlu.  Yampijalu walya.
Warringiyinyanurlulurla yungu.  Kajanyanurlulku kalu mardarni.
Kuja nyanungu palka-jarrija kuruwarrirla.  Yaparranjiji.  Nyampu
karla ngunami Jungarrayikilki.  Yungurnalurla nganimparlu jinta
walya yalumpuwardingkirlilki.  Japaljarrikipalanguku.  Jintangku
kanyanu mardarni.  Walya nyampujurnarla yungu.  Nyampu karnangku
ngarrirni jaarlparrarlu.  Ngari karnangku ngarrirni.
Nyampujulpanyanu ngirntijala jururnu.  Pupu.  Nyampurlalpanyanu
jururnu.  Nyampurlalpanyanu jururnurra.  Jururnulpanyanu
ngayirnijarrarlu -- lukartardipinkiwanarlu.  Walilpalu wankakurlu
parnkanjinanu -- nyampupurraju lukartardikirliuji.
Ngayilpalunyanu wangkajarra, "Ya!  Yantirnili manyuku kuja.
Manyu-karrimirlipa!  Lukartardilkirlipa pantirni.  Wankakurlu
witapardu witapardu nyampuju. Kuja."

    Nyampu Kirrirdi.  Karru.  Yangka yarlu kujaka karrinja-yani.  
Ngurra nyanungu.  Jukurrpawarnunyayirnirna yirri-purami.  
Wapirrakurlangu, ngajukupalangukurlangu.  Nyurruwiyirna wajawaja-
manu.  Nganimpa kajirnalu palimirra, ngulaju lawalku.  Kuruwarri 
nyampukuju.  Jukurrpaku.  Jungarrayi karnarla nyinami jinta.  
Walya yalumpukuju.

    Ngulajangkalu yanurra wapurnungkukurra kujakalu karrirmi, 
ngulangkalu panturnu lukartardiyijala.  Panturnulu, panturnulu, 
panturnulu -- yirdiyirla kakarrarni.  Panturnulu.  Ngulawarnulu 
pardija tarnngajuku.  Tarnngalkulu yanu.  Jurnpukukurra 
yinyakurra.  Jurnpuku ngapa -- mulju.

    Ngulajuku.




**



    Walanyampuju ngulaju watijarra nyampuju, yilpapala nyinaja.  
Kalapala kuyu panturnu warlpangku, kalapala ngarnu.  Kuyu 
kalapala ngarniyi watijarrarlu pantirninjarla.  

    Nyampuju pikirri, karli kalapala mardarnu.  Kalapalangu 
ngunaja nyampurra -- ngari karli kalapalangu ngunaja -- kuturu. 
Nyurrangka nyampurla kalapala nyinaja -- jukurrpa watijarra.  
Kalapala nyinaja yurntardijarra.  Kuyu kalapala ngarnu marlu.  
Kalapala yanu mungalyurru.  Pantirninjarla kalapala purranjarla 
kulpajarni yijalyikirli.  Ngurra yangkakurra kalapala pinarni 
yanu.

    Ngulajuku




**



    Nyampujulpapala nyinaja nyurruwiyi watijarra.  Yilpapalangu 
ngurraju karrija.  Kularrda, karlilpapalangu ngunaja: 
pikirrirlangulpapalangu ngunaja.  Ngurralpapalangu karrija. 
Nyampujarrakuju yilpapalangu ngurraju karrija.  

    Kalapala yanu.  Kalapala marlurlangu, kuyurlangu 
pantirninja-parnkaja.  Yijalyilki kalapala kulpajarni 
yujukukurra.  

    Nyampu kalapalangu karrija pirnki.  Nyampuju kalapala 
nyinaja.  Kalapala nyinaja purlkajarrakula.  Purlkajarra. 
Yangipalajarrawangu.  Yangka yurntardijarra kalapala nyinaja 
marliyarrajarra.  

    Nyampuju ngurra.  Ngurrangka kalapala nyinaja 
yalumpurlajuku.  Nyampurraju kurlarda, wurrumpuru kalapalangu 
karrija.  Ngurrajala nyampuju.  Nyampu ngurrayijala.  
Nyampujarraju karlipinki, wirlkipinki kalapalangu ngunaja. 
Kuturupinki kalapalangu karrija.  Nyiyakantikanti, watarripinki 
ngayi kalapalangu ngunaja.  Nyampu yujuku kalapalangu karrija.

NGULA-JUKU




**


    Kulungku, kulungkulpalu ngurrju-manu.  Ngurrju-manulpalu, 
jarnturnulpalu, karli.  Kunmarnu yalumpu kurrupurda.  
Kurrupurdalpalu ngurrju-manu.  Jarnturnulpalu -- purlka-
purlkarlu.  Jukurrparlu.  Jukurrparlulpalu jarnturnu.  
Jarnturnulpalunyanu jangkardu.  Nyampu karlarra, 
nganimpanyangurla ngurrararla.  Wala-parrurnulpalu, jintawiyi, 
kurrupurdakari, kirikiri yilpa yanu warru--u, yanurnu.  

    "Kari ngurrju.  Ngurrju waja yanurnu.  Wurduju.  Ngurrju."       
Ngurrjulpa yanu warru.  Paarr-pardijalpa.  Kirikiri yilpa yanu 
warru.  Yangkakurrajalalpa yanurnu jurrkukurra.  Kilyilpalu 
kujurnu.  Jintakarilki.  Kurrupurdakari.  Kulkurruwanalku.  
Kujajuku.  Yanulpa warru,  kulungkujala ngayilpalunyanu jangkardu 
wala-parrurnu.  

    "Kapirna marda ngurrjungku luwarni ngurrjungku.  Ngurrju 
marda.  Ngurrjungku kapirna luwarni.  Karinganta ngurrju."       
Kirikirilpa yanurnu warru.  Yangka wajalu kardiyarlu wala-
parrurnu kurrupurda.  Ngulapiya.  Karli.  Yanurnulpa yangkakurra 
ngurrakurra jurrkukurra.  Nyangulpalu purlkaparduwatirli.  
Yinayinarlu, yinayinarlu.  Walkurrukurlurlulkulpalunyanu wajirli-
pungu -- kurlulumpayi kuja kurlirrapurdamipa.  Kurlirrapurda. 
Luwarnulpalunyanu.  Ngurrararla jurrkungka.  Jukurrpa.  
Kulungkulpalunyanu luwarnu.  Warlkurrukurlurlu, 
kurrupurdakurlurlu.

    Ngulajangkajulpalu warlkurruju milyingka yirrarnu.  
Milyingka-milyingka-yirrarnulpalu.  Warnirri wiri ka nguna 
yalirlaju.  Warnirri kalu ngunanja-yani panujarlu -- jungalku, 
yijardulku.  Kujurnulkulpalu kurlirra yurturlukarikirralpalunyanu 
jangkardu yilyaja kurrupurdaju.  Kurrupurdalunyanu jangkardu-
jarrija kunmarnujala malpa kalu panujala yirdiji karrimi.  
Luwarnulpalunaynu.  Yanurnulpa yangkakurra jurrkukurra piki 
witawangu ka karri ngurrju.  Ngurrjunyayirni.  Ngalyarrpa ka 
karri nyanunguju kankarlarra yirdi yapakurlangu ngapa.  Yirdiji. 
Kurrkampirlililki ka karri.  Luwarnu yingilpalunyanu.  Yijardulku 
kalu karri palkalku.  Japangardirli, Japaljarrirlilpalunyanu 
luwarnu.  Kujurnulpalu.  Ngayi kanganpa karri jungungka 
jintangkajuku wiinywiinypalulku purlapurlalpalu nyinaja jukurrpa 
-- jukurrpa nyanungu.  Ngulalpa parrkakurlu-jarrijalku.  
Parrkakurlu kujakalu palkalku wapa yangka purlapurlarlangu.  
Yanurnu.  Jarnturnulpalu kurrupurdayijala.  Kangurnulpalu.  
Yuljulpalu pakarnu.  Kurrupurda yangka -- yilpalu jarnturnu.  
Ngawu jarlu, jarlu yilpalu nyinaja --jukurrpajulpalu nyinaja -- 
panujarlu.  Panujarlulpalu nyinaja.  Kulungkulpalunyanu luwarnu.  
Panuju yurturlupardukarilpalu nyinaja.  Nyinajalpalu.  
Ngayilkilpalunyanu jatu-yungu.  Kurlirra kuja, kujakalu 
pirlipardupatu parntarrimi.  Yitipikirra.  Ngulangkapalu 
wantijalpa kurrupurdaju.  Jintawiyilpalu kujurnu. 

    "Karinganta ngurrju.  Ngurrju ka kuja yanirra."     
Ngirangiralpa yanu kulparirnilpa-jarrija.  

    "Ngurrju kuja."     Ngurrangka, pirlijala yalumpurlajuku ka 
ngunalku.  Pamarrpa warnirri-Muljujala kalarnalu ngarrurnu.  Manu 
karnalu ngarrirnijiki ngawu, jarlu.  

    Kilyilpalu yitiwanakarirlilki kujurnu.  

    "Karinganta ngurrju nyampu yananyarra -- jungarni."

    Jungarni yananyarra jukurrpa.  Jukurrpanyayirni.  Kula 
nyiyarlangu.  Jukurrpanyayirni, kujarna yirrarnu ngajulurlu 
warlalja.  Yangka yilpalu warlkurrupardu ngayi ngawu-ngawulpalu 
walkinypajangka ngurrju-manu.  Ngulangkalpalu yangka kurrupurda 
pakarnu.  Pakarnu, ngurrju-manulpalu.  Jintakari yanu kurrupurda.  
Kurrupurda yanu.  Muljukarikirra yanu, wantija.  Muljukarilki ka 
karri.  Wurnturulku yanu.  Yangka kujaka jungarni yani.  
Pirrkirlangu.  Ngula.  Muljukarikirralku yanu.  Nguurdu, 
wangirrkilpalu yanu wajirli-pungu.  Luwarnulpalunyanu -- 
kulungku.  Kulupardu ngayilpalunyanu luwarnu 
yirnapardunjarnirrirli ngawurlu yinayinarlu.  Purlka-purlkarlu.  
Yangipala-yangipalajukujalalpalu nyinaja.   Yangka 
nyangulpalujana.  

    "Kari wiyarrpalu luwarni."  

    Yilpalunyanu luwarnu.  Luwarninjarlalu yalumpujukulu muku 
paarr-pardija.  Wiinywiinypa, purlapurla, nyiyanyirrinyirri.  
Yalumpujuku.  Yangka kalu palkalku wapami.  Paarr-pardijalu muku; 
manulu yukajarra muku.  Yalumpuju.  Yukajalu.  Purlapurla, 
yimpardijinpa nyiyanyirrinyirri.   Wiinywiinyparlulpalunyanu 
luwarnu -- kulungku.  Jawurdiki yalumpuwardingkirlijiki -- 
kujakajana karri wiinywiinyparlulpalunyanu luwarnu kulungku 
jawirdiki yalumpuwardingkirlijiki kujakajana karri, kujalu muku 
paarr-pardija yalumpurlaju.  Yukajalkulu.  Nyampurralu muku 
parrkakurlu-jarrija.  
Ngulajuku.




**



    Nyampuju jukurrpa karnta muturna Warrpalypardu yilpa nyinaja
nyampu Kanajirla.  Ngulapurulpapala purlkapardujarra nyampuju
wapaja. Janganpakulpapalarla nyangu yalumpujuku
mungangkarluyijala.  Nyampu muturna ngulayijala wilypi-
pardinjarla yanu karlarra. Nyampupukayi wilypi-pardinjarla yanu.
Nyampu yananyarra karlarra. Yananyarra nyampu.  Nyampurla
parntarrijarra ruutu yangka kujaka yali parnkami Pikilyi
ruuturla.  Ngulangka parntarrijarra nyampurlaju ngurrangka.
Ngulapuru yangkalu warna-kirda kulpaja yatijarrapurda.

    Nyampuju ngurra.  Nyampuju jarlji.  Karrijalpapalangu 
purlkajarraku.  Janganpakulpapalarla nyangu mungangarlu.  
Yalumpujukulpapalarla warrurnu.  Nyampurla yangkaju muturna 
parntarrijarra.  Ngamipinkilparla ngunaja.  Karlangurlangulparla 
ngunaja. Turrirlangulparla ngunaja.  "Ngawu witawangu kapiji 
paka-pungkarla."  Nyampungurlunya wilypi-pardija ngulyangurluju.  
Nyampu karlarra yanurra.  Yali yananyarra.  Parntarrijarra 
nyampurla.




**




Yimi ngarrirni karna, wardilyka yangka kujalpa nyinaja
Parirrirla, kujalpa yakajirri yurturlu yirrarnu -- miyi
yakajirri.  Warnirrilki ka karri Parirri.  Jangala,
Jampijinpalpalu nyinaja nyanungurla Parirrirla.  Manu nguru
nganimpanyangulku ka karri.  Ngajulku karna kanyi -- nguru
yaliji.

Yali kujalpa nyinaja Wardilyka, jukurrpa, yakajirrilpa
panturnu kapurdu Parirrirlarlu.  Panturnu, panturnu, panturnu,
milarninjarlalpa manu ngurrju -- miyi yakajirri.  Yankirrilpa
karrija Walangkamirirrirla.  Wardilykalpa nyinaja kakarrara.
Purlalalpa pungu nyanungurlu.  Yangka kujaka jukurrpawarnurla
nyanungurla waninja rularula-jarri.  Karlarralpa nyinaja
Yankirri.  Ngarliyikirlangukurralpalu yanu -- karlarrakurra.

Jintangurlukarilpalu karrija Yankirri karlarrapurda.
Jingijingilpalu yanu.

"Yawu yapa nganta kalu yalumpukula matirni!"  Lawalpa
nyanunguju wurulypa yukaja Wardilykaju -- yamangka.

"Kalakajulu kuja nyanyi.  Kalakajulu kuja jurnta mani
mangarri.  Mangarri kalakajulu jurnta mani ngajunyangu."  Lawalpa
wurulypa yirrarnu yakajirriji -- miyiji.  Rdakungka karlanjarla
muru-pungu -- walyangka.  Yirrarnulpa milyingka.  Ngulawarnuju,
kapurdulku manu -- jungkunypalpa manu -- linji.  Panturnulpa,
panturnulpa...  Kapurdukarilpa yirrarnu, kapurdukarilpa yirrarnu
panujarlunyayirni.  Wiripatujukulpajana yirrarnu.  Ngulawarnuju,
yardalpa parnkaja.

"Ya!  Ngurrju ngarra nyampuwanarnaju manu.  Kukurna kuja
yani nyampuwanajuku."

Yalilpalu nyanungu wurna yanu jukurrpawiyi.
Ngulawarnuju, witalku, kurlirralku yanu.  Manu, manu, manu...
Wayi-purrurnulpa.  Ngamikirra manu, manu parrajakurra.

"Ngulajuku.  Nyampuju kankarlarralku."

Kala puyu-pungu, puyu-pungu...  Kapurdukari kapurdukari
kala yirrarnu Wardilykarlu.  Ngulaju yinya, Yankirrirlilpa
panturnu karlarra kapurdukari, kapurdukari.  Yirrarnulpajana
yurturlukari, yurturulakari.

Yutuyutu-kalalu yanu.  Wurulypa-yirrarnunjunu yangkaju
wardilykarlu.  Nyiyarla ka yangka yalumpu wardilyka yutuyutulku
yani?  Ngulaju jukurrpawarnu -- jukurrpawiyi yilpa nyanungu
yutuyutu-wapaja -- yangka miyipardukurlu yalumpu puru.  Wali
ngulayijala yalumpuju, yangka palka karlipa nyanyi --
wardilykaju.

Ngulawarnuju, karrinjarlalpa nyangu watiyangurlu
murrarningintingirli -- Yankirrirli.  Walirla yangkaju
Yankirrirla kulu-jarrija.

"Nyampungurlu wajarna nyanyinya?  Laa yalumpuju.  Lawa
waja nyanjawangu.  Kala kaninjarrakari wayipurrurnu yangka
wirijarlu parlkurra parlkurra.  Yalinya kalanyanu milarninjarla
manu.

"Nyampu mayi ngakurruju."

Kala panturnu, panturnu.. Kapurdukari, kapurdukari,
kapurdukari.  Kala yirrarnu ngawupatu.  Kaninjarra kala
muru-pungu kapurdu nyanunguju Wardilykarlu.  Kulanganta
nyanungunyangu, kala yangka Yankirrikirlangu.

"Yi!  Ngajunyanuwana warru wapami.  Yi!  Kalakarna kuja
pakarni."  Japirdijarla Yankirriji.

"Kalakaju kuja ngajuku jurnta mani."

Yankirriji wangkaja:

"Nyarrpararlakula, nyarrpayijala kujakarna nyampuju mani?
Maju-maju kumarlpa.  Marrkangku kujaka nyampuwarnuju ngarni
ngurrjunyayirni -- ngapapiya."

Yangkajurla Yankirri jangkardurnu yarnkajalku.
Kululkkupalanyanu rdiily-yirrarnu.  Ngarrurnupalanyanu.

"Kalakarnangku kuja pinyi jalangurluju.  Kalakarnangku
pinyi wiyarrpa nyinaya wangkanjawangu."

Wangkajapala, wangkajapala.  Ngarrurnupalanyanu yimingki.
Jarungkuwiyipalanyanu ngarrurnu ngarrurnu ngarrurnu.  Yangkajurla
nyanungukuwiyi Yankirri yarnkajarni.  Karlarrangurlu yarnkajarni.
Kakarra kakarrara.

"Nyarrpararla kuja yangkaju purlka nyina yirna pinyi
jalangurlu?"

Kakarrara nyangu.

"Karinganta yalumpukula ka nyina -- wurrkalirla, yamangka
wurrkalirla.  Parnkanjarla, jurntarla larra-larra-panturnu
Wardilykaku.  Kulungkulku yangkaju pirri-panturnu wirliyarlu,
manu karlangurlu larra-panturnu.  Karlangulku yiri-manu.
Nyanungu, karlarrajangka yarnkaja.  Larra-pantirninja-yanu yangka
yilpajana yirrarnu turnu, yangka kapurdu miyi, yakajirri.
Yalikari-yalikarilpa wantija larrapatu-larrapatu.  Yangka kuja
yinya jurnta larra-panturnunjunu, ngula pirli jukurrpawarnu ka
larra-nyina.  Yalirla jurnta larra-panturnu.  Pirri-panturnurla
jurnta, yangka Wardilykaku.

Yulajalkulpa.  Yiii....  Yangkaju miyipardungurlu
yulajalku.  Wajampalku-jarrijanyanu Wardilykaju, wiyarrpa
Jangalapardu.  Yangkaju Wardilykalku karrkaja karlarrakurra.

"Nyiyakuju kuja marrkangkuju jurnta panturnu?  Marrkangku
nyiyakuju jurnta panturnu ngajuku?  Manu kapurnarla nyanunguku
jangkardu yani.  Kapurna jalangurlu pinjani."

Ngularla jurnta larra-larra-panturnunjunu -- karlarra
yali -- kapurdupatu nyanungu miyi.  Wali pirli yangka
jukurrpawarnu -- yakajirri -- kapurdu -- kujakalu nguna, ngulaju
kalu larralku nguna.  Larrapatulku kalu ngunanja-yani.

Yalinya pungupalanyanu. Yalirlajukupalanyanu pungu.  Kuku
pungu -- milpalku -- Wardilykarluju pakarnurra.  yangkajulu
Wardilykalku jangkardu-manu.  Milpalku jutu-manu Wardilykaju.
Wardilykalku jangkardu-manu.  Walyalku julyamarda-yungu
milpakurra -- julyamarda-yungurla.

Paarr-pardinjarla yanu, ngaka yinya yatijarra.
Yilkarirlajuku yanu yatijarra milpaparntalku.  Miyipardu yangka
yampinjanyanulku, yalumpu parrajapinki, kurdijipinki, yalumpujuku
yampija.  Kapurdu yangka yalikijikirla jurnta yanu.  Kapurdu yali
pirlilki ka nyina yarturlulku.  Parntarrinja-yani kalu
ngurrjunyayirni.

Nyampu jukurrpawarnu yijarduwarnurna yirri-pura --
nyurnu-nyurnu kujalpalu yirri-puraja -- nyampurlu yapangku,
purlkapurlkarlu, kamparruwarnurlu.




**


    Puurda manu wanakiji nyampuju.  Puurda nyampuju.  Wanakiji
nyampuju.  Watiya kalu karri panu.  Jukurrpa wanakiji ngulaju
karlarra.  Yarla, wanakiji.  Kalalu miyi ngarnu
nyurruwarnupaturlu.  Jukurrpa ngayirna yirrarnu.  Yirrarnurna
nyampurra, kurdu-kurdurlu yungulu nyanyi nyampuju jukurrpa --
tuwangka.




**


    Yaljirrpa yanayarni yarla jukurrpa.  Yumurrparla jurujururnu
karrija.  Yaljirrpa yanayarni.  Wulukirli yanayarni.
Nyanjarnilpa yanu.  Kajilparla karrija jijardu.  Ngayilpa nyanja-
yanurnu wurnturungurlu -- Yumurrpangurlu.  Kujakajana ngunami
kirda -- Yumurrpa.  Ngayilpa wurna yaninjarra yanu.  Jintapardu.
Yananyarni.  Tarnnga yanu.  Yanu tarnngajuku.  Nyangu.
Nyangurnu.  Nyanjarnilpa yanu Yamaparntarla.  Yamapirdirla.
Kirda -- Jupurralaku, Jakamarraku.  Nyanjarni yanulparla.
Nyangu.  Kajilparla karrija yangka kultungka.  Manturnu
Yamaparntarlaju.  Puranjarra yanu, puranjarra yanu, puranjarra
yanu, mupurra yirrarnu.  Laja-pungulkulpa lawalku lapirr-
pungulkulpa -- karlanja-yanu.  Karlanjarla.  Nyayilpa kujurnu
yurturlukurra.  Puta mupu-yirrarninjarla lapirr-pinjarla
yampinja-yanu yurnakarirli Yamaparntarla.  Yamaparnta yangka
ruuturla, Pikilyirla kakarrara -- Yamaparntaju.  Kirda.

    Jurujuru-karrija, yanirra.  Yanirra kurlirra.  Kurlulumpayi 
yanu -- yurna.  Kulalparna ngula parnpikarla, yangkaju 
yalumpungurlu pardijarni kakarrara.  Yilyajarni.  Jukurrpa 
pardijarni jungarni kakarrara.  Yamaparntarlajulpa ramurr-
yirrarnu yalumpuju -- yurnangku.  Wamunukarikirli.  Jurujuru-
karrinjayanulpa ngayi.  Yamaparntangurlu yangka ngamarnalku 
pungurni.  Ngamarnalku jirraru-yirrarnu.  Yanurnulpa -- yarda 
kakarrara pardija.  Kulalparna kurlirrapurda parnpikarla, ngayi 
karna kakarrarapurda yirri-pura.   

    Yanu yangka kakarrarni wita-wita kujakalu pukurdi-
pukurdipardu nguna.  Jupurrula-Jakamarra yanu pardinjarla 
kakarrara.  Jingijingilki yanu.  Kakarrara yungkaparri.  
Yananyarni.  Nyarrpanya?  Ngamarnaju wipijarra kakarrara 
yilyajarra -- ngamarna yangka watarlapi.  Kujaka yilya 
ngamarnalku.  Yanu.  Yungkaparrijala yanurra kakarrara.  
Kurlarninyarrawarnukirli Warnipiyiwanakirli yanurnu Kuurrpakurra.  
Kuurrpa, purli. 

    Ngulangurluju, wipijarralku yalumpungurlu -- ngayi 
yapawiyilpa wapaja.  Yapawiyi, jukurrpalpa wapaja.  Mangarri 
yilpanyanu kanja-yanu.  Wipijarra.  Ngamarnalku yilyajarra 
kakarrara.  Yangkakula kaji yirrarnurnu.  Yalikirli  tuurltuurl-
jankaja warlungku.  Ngayilkilparla rdawunrdawun-ngarnu 
murlururlu.  Ngamarnaju.  Warlungkulku murulmurul-jankaja.  
Murul-murul-ngarnu ngayilpa murulururlu.  Yanu nyanungurlajuku 
jankaja.  Lawa.  Murulmurul-ngarni murlururlu -- nyanungurlu 
mutangku.  Jankaja.  Yalumpujuku mata-jarrija.  Lawalku.  
Murlururlulkulpa murulmurul-ngarnu.  Mata-jarrija yalumpurlajuku.  
Yukajalu yalumpujuku.  Ngulajuku.  Nyampujuku.  Lawa 
wurnturukuju.  Ngulajuku.



**
NGARLAJIYI MANU YARLA

Nyampu karna jaru yimi-ngarrirni nyampu jukurrpa Ngarlajiyi.
Ngarlajiyi yarnkajarni kurlarni ngula Yarla yarnkajarra
kurlirrapurda.  Kulkurrukurralku, luwarnulkulunyanu.
Jajutumarlu, Yarlangkulunyanu manu Ngarlajiyirlilinyanu luwarnu
kulkurru.  Yalumpujukulpalunyanu yangka puljuru-puljurukarra
luwarnu, yilpalunyanurla puljuru-puljuru-jaka-mardarnulpalunyanu
yangka kulkurru luwarnu Yarlangku, Ngarlajiyirli.
Yalumpujukulunyanu yangka luwarnu yangka kuluwitawangurlu
yarlungka.




**


    Jukurrpa, jukurrpa yanurnu ngarlkirdi, kanunjumparra
Yarlukarrijangka.  Ngarlkirdi.  Yakardulpa kardu-manu.
Yakardujangka, rduul-rduul-pardijalkulpa -- ngarlkirdi.  Rduul-
pardijalkulpa yakardujangka ngarlkirdi.  Kanunjumparrajangka.
Jukurrpa.

    Milyingkalpalu yirrarnu karntapaturlu, palkalkulpalu
pajurnu.  Yakardulu nyangu, kaji rduul-rduul-pardijalkulpa.
Yangka kujaka palkalku rduul-pardimi.  Ngarnajangka.  Kujaka
pinyi.  Luurl-yirrarni ka.  Ngulajangka.  Pakarlikirlilki.
Kujaka pakarli rduul-pardi.  Ngulajangka.  Palkalkulpalu rarra-
wapaja.  Jukurrpa.  Jukurrpawarnu.  Rdujupaturlulkulpalu pajurnu
-- yalumpuwardingkirlijiki.  Jukurrparluyijala.  (Pama yangka
jurrku.  Kujakarna ngarni jalangurlulku pajirninjarla.
Ngulapiya.)  Rdilyki-rdilykilpalu pungu.  Yangkalpalu milyikirra-
manulku.  Jakati-yirrarnulpalunyanu kanjarla, pajirninjarla.
Rdirri-yungulpa.  Yilpajana ngunaja yurnmilki.  Yangka jurrku
pirdakurlukulku yilpajana nganyuku-manu jukurrpa.  Jukurrpa
nyurruwarnu.

    Kularna ngajulurlu jukurrpa nyangu.  Nyurnupaturlu --
jukurrpa.  Ngulajangkajulu yapalku palka-jarrija -- yangka
yapalku.  Yapakari ngarlkirdi-jukurrpa -- yilpa yirrarnu --
jukurrparlu, watiyawangurlu, ngarlkirdirli.  Ngarlkirdi,
ngarlkirdi-jukurrpa. Yirripirli.  Lawa ngayilpalu pirdakurlurluju
yampijalku.  Jakatirlalkunyalpalunyanu yirrarnu.
Pirdakurlurluju.  Yingalpalu ngarnu.  Ngarninjarla yanu
wirlinyilki.  Yangka yatijarra.  Yatijarralu yanu yangka jukurrpa
kujakalu yangka wirlinyi yani yapalku.  Yapalku mirlalpa
kujakarlipa nyampu nyina, ngulapiyalpalu wirlinyi yanu.
Ngulajangkajulpalu yanu, ngurrju-manulpalu karlangulku.
Karrparnu.  Karlangulkulpalu ngurrju-manu.  Rdujupaturlujala.
Jukurrparlu.  Kularna ngajurlangurlu jukurr-manu.  Kularna
ngajurlangurlu yirrarnu, yapa.  Ngayi yapa jukurrpa.  Jukurrpa.
Kula watiyarlangurlulpa yirrarnu.  Yapa, yapalku, kujalpa palka-
jarrija, yilparla nyanungurla walyangka, nyanungunyangurla
jukurrparla.  Japangardi, Japaljarri.  Jungarrayilpalu palka-
jarrija.  Ngulajangkajulpalu nyinaja tarnngalku.  Ngurrangka
ngayilpa nyinaja nyanungunyangu ngurrangka.  Ngurrararla.
Ngurrarlalpalu nyinaja tarnngalku.

    Yarda yanulpalu wirlinyi pajirninjarla.  Jukurrpa.  
Ngarnulpalu, jajinyanurlulpa ngarnu, ngatinyanurlu, jajanyanurlu, 
kaparlinyanurlu, jamirdinyanurlu.  Yalumpuju.  Ngarlkirdiji.  
Yapangku kalu ngarrirni ngarlkirdi, yirripirli, piyarnpa.  
Kujajuku yirdiji.  Nganimpanyanguju -- kanganpa karri.  Manulpalu 
karrija jajinyanuku manu jajanyanuku, jamirdinyanuku.  Yalirla 
ngula palka-jarrija, yalumpurlajuku, ngarlkirdirlajuku.  
Kulanganpa purlawurlangurlu wiri-manu, lawa.  Jukurrpajulpa 
nyinaja ngarlkirdirla.  Ngarlkirdi yangka, pirdapanukari, kalarna 
pirda-jarrija.  Kalaju pirda-manu.  Rdilyki-rdilykilpalu pungu.  
Kanunjumparrajangkayijalalu nyampuju yanu -- mirnijangka, 
maralypi Yarlukarrijangka.  Kanunjumparra.  Yanu.  Kujaka yangka 
nyiyarlangu puruly-pardi.  Puruly-pardija kala.  Kalalu nyangu 
nyurnu-nyurnurlu, nyurnupaturlu, manu jukurrparlulpalu nyangu.

    "Ya!  Nyampulku puruly-pardija yangkaju.  Nyampulku."

    Ngayilpalu nyangu mardukujawatirli, yili nyangu.  Nyangulu.

    "Nyampu nganta ka yakardu purntuny-purntuny-karri.  Rduul-
pardinjakungarnti.  Nyampukulanya rduul-pardija jalangukula, kapu 
pakarlikirli-jarrimi.  Kapu lawa-jarrimirralku.  Lawa-
jarrimirralku kapu.  Ngarlkirdiji."

    Ngajunyangu jukurrpa.  Ngulajuku.





**


    Nyampuju karnta.  Karntalpa jipijirla-jarrija nyampurlaju.
Nyampupukayi kujakalu kanardi nyinanja-yani, yalanyampu karntaju
jipijirla-jarrija jukurrpa.  Karnta nyampu kuja wirntinjarla
nyinaja.  Nyampu kuja kulpaja. Karlarrangurlujala jungajuku kuja
karrinja-pardija Kanakurlangungurlu. Ngayilpapalangu yarrayarra-
yanu.  Panukarijilpalu nyinaja jurrkungkajuku.  Nyampurra
Munyuparntiparntipinkirlalpa nyinaja ngulaju yantarliwardingki
nyinaja.  Jingijingilpa yuntul-pinjayanu -- karlarrajangkarlu
yurnajangkarlu.  Karlangu nyampurraju kajana karri.  Nyampuju
ngulaju kuyulpalu ngarnu pilja pinjarla.  Nyampurraju kalalu
ngarnu jukurrparlu.




**

Nyampuju karntalpalu jipijirla-jarrija.  Jukurrpalpa nyinaja
karnta nyampuju.  Nyampuju ngulaju warna.  Warna nyampuju.
Warnayijala nyampu.  Ngulalpa wurulypa-karrija karlumparra
nyampu.  Nyampuju warna.  Nyampuju ngulaju karnta
walanyampukariji nyampurra, nyampu yali nyampu karntalpa
jipijirla-jarrija.




**

KARNTAKURLU manu WARLAWURRUKURLU

Nyampuju karntalpalu jipijirla-jarrija nyampuju walanyampu
karnta.  Jukurrpalpa nyinaja karnta nyampuju.  Nyampurrajulpalu
nyinaja karnta.  Jipijirla-jarrijalpa nyampupukayi.
Nyampuju Warlawurru.  Wakurlpurla yatijarni yali.  Yanurnu
Ngatirijangka yatijarra.




**


    Ngajunyangu ngurra, kuruwarriwiyilpa nyinaja warlawurru.  
Nyinajalpalu -- jukurrpa.  Yujuku-pungulpa, nyangulpa.  Yujuku-
pinjarlalpa parnkaja.  Yalikarikirralku.  Yalikarikirralkulpa 
parnkaja.  Yangkalpajana kuyukupurdalpa parnkaja.  Yalikarikilpa 
nyanjanu.  Nyampurra waja, Wakulpupinkikirralpajana yanu, 
yapawiyi ngayi.  Parnkajalpa parrangka jintangka.  Yanulpa 
yirdikirra Kilyarlpakurra.  Yanulpa.  Nyinajalpa yujukurla.  
Watiya ngayilpa ngurrju-manu ngayi yangka pangkarlpangkarlparla.  
"Bowershade" kujakalu yangka ngantirni yapangku, manu kardiyarlu, 
ngulapiyalpa ngurrju-manu.  Parnkajalpa ngurrju-maninjarla.  
Ngurrarakarikirralkulpa parnkaja.  Yalikarikirralku.  
Parnkajalpa.  Nyanjanulpajana.  Ngayilpa nyanja-parnkaja yangka 
yalikarikirralku.  Ngurrakarikirra.  Yanulpa yangka ngulalpa 
warru wapaja.  Ngayilpa warru wapaja kuyukupurda -- 
malakupurdarlangu.  Yangkakurrayijalalpa yanurnu jurrkukurra 
ngurrakurra.

    Wurajiwurajilparla jarrija yangkalparla nyanjayanu, 
nyanjayanulparla kuyuku.  Kuyukupurdalpa yanu kuyu yilpajana 
nyanjayanu kuyukupurda.  Yanulpa.

    "Kari lawajuku.  Kulakaju palka-jarri."  

    Nguruwanarlujujala.      "Wirliyakuju lawajala."

    Wirliyajarrakurlukula ngayilpa wapaja nguruwana.  Ngurrju-
manulpa yujuku.  Yujuku yilpa ngurrju-manu, yanurnulpalurla 
panujarlulku.  Panujarlulku yangka jirramarlangulpalarla yanurnu 
yaliki yangka warlalja -- nyanungunyangu ngurrakurra.  
Yapapiyayijala. Jirramarlangulpalarla yanurnu ngurrara 
warlaljakurra.  Nyinajalpalu yujukurla.  Jintangkalpa nyinaja.  
Yampinjarlalpa parnkaja kuyukuyijala.  Nyangulkulpa kuyurlangu 
yangka malalpalunyanurla rdipija.  Wuraji-wuraji yangkurra-
yangkurra wapanjakurra.  Yijardulpa panturnu.  Kulalpa 
lirrarlangurlu yarlkurnu lawa.  Wirliyarlulpa lanturru-manu.   
Yangkalparla yaarl-yaarlkarrijalpa.  Narli-manulpa yalumpuju 
wirliyarlu.  Wirliyarlu-jana rumangku, lirrawangurlu. Kangulpa.  
Jajinyanurlu yangka yilparla kangu yaliki, kajilpa nyangu 
kalinyanuju -- ngama -- yilparla pardarnu yangka jurrkungka 
ngurrangka, ngipirirlangu yilpa ngurrju-manu, ngulangkalpa 
yirrarninja-parnkaja kuyu.  Wanapijiki kalarla kangu yirrarninja-
parnkaja.  Yirrarnu kala, yungu kalarla.  Yanu kala 
ngurrarakarikirra.  Yalarnikari kala karrinja-parnkaja.      
Nyampurrarlangu marda Wakurlpukurra kala yanu.  Ramawiyi,  
ramawiyilpalu wapaja.  Wapajalpa, yilpa nyanja-parnkajalpajana 
yangka panujarlu  -- Wakurlpupinki nyampurrakula karrinya.  
Nyanjanu...      "Yani waja karna jurrkukurra ngurrakurna."

    Parnkajalpa nguruwanayijala.  Yanulpa, pirri-manulpa 
ngurrangka yangka nyanungunyangurla.  

    Jujujala kanganpa nguna, yanjarrajala ngayi karna yarungku 
yirripura jukurrpa, ngulalpa pantayarrayarra-manu nyanungurlu.  
Ngulalpa nguru pantayarrayarra-manu.  Nganimpakujala kanganpa 
nguna, Japaljarriki, Jungarrayiki.  Ngayi kulalparna parnparlangu 
yirri-purayarla walya jukurrpa.  Purlulpa kuyujangarra ka 
purlulparlu ngarnu muku.  Kalanyanurla kuyu marlurlanguku 
rdipija.  Marlu-parnturnuyijalalpa nyinaja warlawurruju.  Kala 
muku ngarnu.  Jarlu, ngawu.  Yanjarra, kuruwarri, kanganpa nguna 
warlawurruju.  Yijardu, jintalpa mardarnu yangka 
pinangkalpawangurlu.  Ngipiripardu yangka jinta yujukurla, yujuku 
yangka ngawu,wiri ka ngantirni -- nyanungurlu jukururlu  
watiyarla pangkarlpangkarlparla Ngaka ka yangka karapurdarla 
paarr-pardimirra.  Wurrawiyijala kaji nyanungu wiri-jarrimi,  
yangka kardirrijangarra ngipirijangkaju ngurrju-mani.       Ngayi 
walyamipa, yanjarramipa, kuruwarri purli nyanunguju, purli 
ngajunyangu Kilyarlpa kujaka karri  kankarlarranyayirni 
Karrkupiya, kankarlarra yujukuju.  Yarlungka ka nyina nyanunguju.  
Ngayi karna jukurrpalku yirri-pura.  Purlilki palkalku kujaka 
parntarri.  Japaljarriwarnu kalu nyinami nyanungurlaju.  
Japaljarriwarnu, Pintupuyupatu, ngayi yangka Warlpiripatulku 
ngajukumalanypa, ngajunyangu malanypajuta.  
Warringiyinyanukurlangurla kalu nyina.  Kirdanyanukurlangurla 
kalu nyina.  

    "Nyarrpararla wajarnalu yuka?  Ngarrikanganpa purlka.  
Nyarrpararla wajarnalu nyinamiyi?  Kaparlinyanu, yaparlanyanu?"

    Yalumpujuku.  Warringiyinyanu, warringiyinyanu, kirdanyanu.  
Ngayi karnaju jukurrpa yirripura -- jukurrpa.  Ngulalpa marraru-
kangu ngurungka, kujarla ngurungka jaarrjaarrparla.  Ngajujurna 
yirrarnu nyampuju warlalja -- jukurrpa.  Jajinyanurlu ngulajulu 
pina-pina-manu papardi-nyanurlu.  Nyampuju walya.  Jarluminjirri.  
Jarlu, ngawujarlu.  Kuruwarri nyanungu jarlunyayirni -- jukurrpa 
kujalu kawarli-manu yapapaturlu -- Jungarrayirli, Japaljarrirli.  
Yalumpujukulu muku yukaja kutujuku -- ngurraranyanurlajuku.  
Ngurrara -- jukurrparla.  

    Yanu kalarnalu yapakarikirra. Japaljarriwarnukurra 
kalarnalujana yanu Jungarrayiwarnukurra.  Warringiyiwalkakurra.  
Warringiyinyanu palka, nganimpakupalangu, warlawurru nyampu 
kujalpa nyinaja, jukurrpa.  Panu-manulpa, jirramapardujangkajala 
jintajangka.  Nyinajalpa.  Mukulkulu paarr-pardija, yangka kalu 
wapa palkalku.  Nyampukula karlipajana nyanyi warlawurruju. 
Jukurrpa mirrininpa.  Mukulkulu paarr-pardija nyampungurluju.  
Wapa kalu yangka palkalku.  Mukulkulu palka-jarrija.  Parrkakurlu 
kalu wapa yalumpujuku.  Mukulu parlurni yalumpujuku 
warringiyirli, kirdanyanurlu, papardinyanurlu.  Parlurnulu 
yalumpujuku.  
Ngulajuku.




**


    Nyampuju warlawurru.  Nyampuju wirliya.  Nyampuju jawujawu
-- murlku yangka kujaka kaninjarni nguna.  Jukurrpalpa nyinaja
yatijarni -- Yuwali karla karri -- Wakurlpurla yatijarni yali.
Yanurnu Ngatirijangka yatijarra.




**


    Nyampuju ngatijirri jukurrpa.  Marliyarra-jarrija kuja 
nyampu yatijarra Manngangirla.  Nyampuju yananyarra wirliya 
nyarrparawanalpa pirri-pirrimanu.   Pirlapirla-jarrijalpa.  
Patirlirringirli kalalu pirri-pirri-maninjarla ngulaju marliyarra-
jarrija.  Pirri-pardijalpa karlarrakurra.  Kalkurnu yalumpu 
Yanngangikirra.  Manngangi yatijarra, Yanngangi nyampu kalkurnu 
yangka -- warnirripatu kuja pirri-pirri-manu nyanungu ngatijirri.  

    Nyampuju ngatijirri.  Nyampu yatijarra ngajunyangu nguru 
-- Yanngangi.  Nyampuju ngipiri.  Nyampu kuna piirr-kujurnu 
ngatijirrirli.

    Ngulajangkaju nyampujangka yangka yalikila kujalu yangka 
nyampu-ngarrkarluju warungka-manu yangkarlangu muturnapardu.  
Yilpalu warungka-manu yunparninjarlu warrpalypardu 
Kanajingirliyanu.
Ngulajuku.




**


    Ngatijirri jukurrpa, ngatijirri pirri-pirri-manu yatijarra. 
Nyampuju jukurrpa.  Nyampurraju ngipiri, wirliya.  Wirliyalpa 
wapaja ngatijirri yilpa pirri-pirri-manu yirdijangka 
Patirlirrijangka.

    Ngulajuku.





**


    Janganpa nyampuju -- jukurrpa.  Pungulpalu yali
Yurrpulyungurlu Pakarrjunyukurra.  Ngulakurrapala pungurnu.
Nyampuju jukurrpalpa yanurnu janganpa.  Mawukarikirrapala yanurnu
Yintirdikirra, Mawuparikirra ngayi kujajukulpa karrkanja-yanu
janganpaju yangkaju.  Tarrawariji karla ngunamirni nyampu
walanyampu.

    Nyampukurra yanurnu kalkurni nyampu Yakurdiyikirra. 
Yalumpurlajuku marliyarra-jarrija.  Luwarnulkulpalunyanu kulungku 
witawangurlu.  Jajirdirlinyanu luwarnu, janganparlu.   Ngirnti 
kirrirdikirra manu wirliya ngawukarda luwarnu jajirdirli 
janganpaju.  Ngalya maju-majulku ka nyina karlijangka janganpaku.

    Yali jalangu-marliyarralkulu yalumpungurluju muku yanu.  
Yirdingkaju Yurrpajirrpirlalunyanu luwarnu.  Yurrpajirrpirlalpalu 
pardijarra jintangkalkujuku luwarninjarla.  Marliyarra-jarrijalku 
Yakurdiyirla.  Ngayilki pardijarra marliyarralku yatijarraju 
jajirdiji.  Kulpaja kalalu nyampu kula rdingkiwana 
Yakayarturluwana.

Ngulajuku.




**

Janganpa nyampu Mungapunju.  Mungapunju nyampu kurlarni, ngulaju
Jungarrayiki, Japaljarriki.  Yalumpukulalu yangka nyinanya yali
ngula marliyarra-manu.  Ngulanyanu kulungku luwarnu jajirdirli
nyanungurlu.  Nyampu karlumparrawarnu yananyarni ngapajangkaju
Yurrpulkujangka.  Ngulaju Yimpiniki, ngajuku, pajuju
janganpakuju, Yurrpulkukuju, tarrawarikiji.  Nganimparluju
karnalu yirdi-mani tarrawari ngapa warnayarrakurlu.  Kuluparnta
ka nguna.  Nyurruwiyi kalalu nyurnu-nyurnuwiyi yirdija.
Nuulparna ngajurlangurlu ngapa nyangkarla.  Ngapa ka karlimi
kuluparnta.

Janganpaju, ngunamirni ka kurdujarrakupalangu nyampu karlarra
Warrkalyurnurla ngamarlangupardu.  Nyampu kajana nguna, ngulaju
Japaljarriwarnukulku.  Kajirnalu lawa-nyina muku ngajurlangu.
Kulkurrukurrajala nyampukurrajala kaninjarra Mungapunju
nyanungupatuku, janganpaju kuyu kujaka nyina ngurukari-ngurukari.
Ngayi yika nyina nyanungu janganpa jukurrpa.  Jukurrpa karnalu
yirri-pura, ngulaju junga karnalu wangka.  Ngula karnalu pura;
karnalu wirliya pura nyampurla kurlarni.  Jukurrpa panu wiri
karnalu pura.  Kula manyu, lawa.  Purami karnalu.  Manunganpa
warringiyirli yimi-ngarrurnu.  Ngula karnalu yangka
nganimparlulku yirri-pura Japaljarri, Jungarrayi warringiyi.
Ngula karnalu pura kujaju junga kuruwarri nyampuju.




**


    Nyampuju wawirrilpapala jungkul-karrija.  Jimarrirlangu
nyampujupala jungkul-karrija.  Yanulpapala.  Jintakari kujalpa
yanu.  Jintakari yanu kuja.  Warru wapajalpapala.  Pina yanupala
yangkakurra.  Pinarni yanurnupala jungkul-karrinjaku.
Jarnkulpapala yanu.  Nyampunya ngurraju.  Nyampu yatarani
mukunypa.  Jukurrparla yirdiyi-karrija.  Nyampuju yukuruutu
mukunypa.  Yirdiyi-karrijalpapala.  Nyampuju marlujarra jukurrpa.

    Marlupala kulpanyarni yangka kakarrumpayijangka yangka
Nyirampingirli, ngula kulpanyarnipala Yuparnikirra.
Yuparnirlapala ngunaja.  Yilpa puta juturnu ngulangka lawajuku.
Yalumpurlajukulpa nyinaja.  Ngayi kakarrarajala yalumpuju
jukurrpaju.  Ngayijalapala yanurnu.  Ngulangkaju, nyampupala
kulpanyarni.  Yurrjungkapala ngunajarni.  Nyampuju ngulajupala
Yanarrilyikirralku yanurnu.  Ngulalpa puta juturnu.  Paarlparra-
ngarnu, paarlparra-ngarnu... Ngulaju lawajukulpa puta juturnu.
Nyampunya nyanungujulpa jungkul-karrijajuku tarnngajuku -- lawa
yakarra-pardinjawangu.

    Parnparlangu kujakarnalu pinyi.




**


    Nyampuju yurrampi.  Jukurrpa nyampu kakarrarangurlu yanurnu
Yulumujangka.  Karlarrapurda yanu.  Nyampuju Yulyupunyu, nyampuju
Yampardinyi -- pirli wita.  Nyampuju Yakurrukaji -- mulju.
Nyampuju Yurntumu.  Yakurrukajijala nyampuju ka karri Yurntumuju.
Nyampu yinya karlarra -- Wanukurduparnta.  Nyampurraju karlangu.
Nyampurraju nyinantu.  Nyampuju yiwinji -- karlarrapurda kuja
kangu.  Pingikirlangu yiwinji yangka kujakalu yurrampirli
karlami.  Jukurrpalpa nyinaja karlarra Wanukurduparntarla.  Kangu
karlarra yalirli.  Yukajalu kanunjumparra.  Nyampungurlulu
yukajarra kanunjumparra, pinarnili yanu matalku.  Ngulalu mata-
jarrija Yulyupunyurla.  Ngapangkulu yarlurnu yalumpurlajuku.
Panukarili yukajarra kaninjarra Yulumukurra matalku.
Panukarijana palu-pungu Yulyupunyurla.  Yukajalu kanunju
panukari, panukarili Yulumukurra matalku kulpaja majulku.
Yukajarralu kanunjumparra.

    Nyampuju yurrampi.




**

Nyampu karna yimi-ngarrirni, nyampu jukurrpa, yijardu nyampuju.
Nyampu Yurrampi jukurrpa.  Yurrampi nyampuju jukurrpa.  Jukurrpa
karna yimi-ngarrirni nyampujuku kujakarnalu nyina Yurntumurla,
ngulaju Yurrampirla karnalu walyangkaju nyina nyampurlaju.
Jukurrpa karna yimi-ngarrirni nyampuju ngulaju junga
kujalpalunganpa jarlupaturlu yimi-ngarrurnu ngula karnalujana
purdangirliwarnurlulku yimi-ngarrirni marlaja.  Junganyayirni
jukurrpa, junga karnalu nyampuju yirri-pura jukarurrunyayirni.
Kulakarnalu ngayirlangu yirri-pura, lawa -- kujaju junganyayirni.




**


    Nyampuju karna yirri-purami jukurrpa yurrampi -- pama yangka
yunkaranyi.  Nyampuju yuwinjijalalu yananyarni yalanyampu.
Nyampurraju ngulaju yangka wakapartari yangka manjawana kujaka
ngunami.  Nyampuju wakapartari jukurrpa. Nyampuju yurrampi
jukurrpa.  Yurntumu ngulakarlipa nyampuju nyina Yakurrukajirla.
Yurntumu karlipa yangka pirlijala yirdi-mani.  Nyampurla
kujakarlipa nyina Yurntumurla, ngulaju Yakurrukajirla ngayi
karlipa nyina yurrampirla nyampurlaju.  Nyampuju yurrampi.
Yurrampi nyampuju yuwinji yangka karla kanyi ngarnakurra --
nyampurrakurra, nyampurrakurra...  Nyampurra nyinantukari,
nyinantukari, nyinantukari... yarda kalu kanyi.  Ngulajuku.




**


    Yurrampi nyampuju.  Manu wakapartari.  Nyampuju Yakurrukaji.
Nyampujuku Yurntumu.  Yurrampiyijala jukurrpa nyampuju.  Nyampuju
ngarna, ngarna nyampurraju.  Jukurrpa yurrampi nyampuju.

    Jipilyaku ngampuju -- jawujawu yangka murlku kujaka warru
ngunami kaninjarni.  Nyampuju wirliya kujakalu ngapangka karu-
katirni.  Ngayirna jipilyaku yirrarnu nyampurla.  Jirrama kapala
nyampuju karri -- yurrampi manu jipilyaku.  Ngulajuku.




**


WARNAKURLU

Nyampu karna Warna yirri-pura Yarripiri.  Yimpalurlalu
minangka wantija Winparrkujangka. Ngunajalpa Yimpalurla Warnaju.
Jurlpurla pirri-manu jurrungka Yarripiriki -- walungka.
Yakarra-manu Yarripiriji, ngula wangkaja mungalyurru
wiyijulujuluju.  Ngulajangka parnkaja Napanangkajarrakurra
muljukurra Yarripiriji.  Ngarnka wirijarlu ka karri
Napanangkajarrarlaju.  Yimpalujangkalpalu kanjanu yilpajana
wantija warlujangkalku.  Wantijarra warlpajangka Yarripiriji
warlujangka.  Napanangkajarrangurlu yanurnu Warlujarrayikirra.
Ngulajangka yanurnu Yuturlpukurra muljukurra.  Yuturlpujangka
yanurnu Manjamanjakurra muljukarikirra.  Yaliwana yanu
warnirrikirra yirdikirra Lilirlpakurra.  Manjamanjajangka yanurnu
Katurnukurra.  Ngulajangka pina kulpari-jarrija Ngamakurralku.
Ngamangkalpa laarr-pakarnu tarnnga.  Ngulangkalpapalangu
Napanangkajarra mardarnu nyanungurlu Jakamarrarlu -- Warnangkuju.
Jukurrpa Yarripiri karnalu purami, ngula karnalu ngarrirni
Jardiwanpa.  Yarripiriji yanu Minjirrminjirrpakurra.
Ngulajangkaju yanu jungarnijiki Yuluwayikirra, ngulaju
Nakamarrakurlangukurra.  Ngulajangkaju yanu Kampalypakurra.
Pardijalku.  Tarrngalku yanu karru wirikirra Wakurrumpukurra.
Yalirla ka mulju wirijarlu nguna -- Wakurrumpuju.  Jingijingi
yanulku Jardiwanpaju.  Yuwajikilimiwana yanu Katurnukurra
wirikirra.  Ngulajangka tarnngalku yanu yatijarrajuku.  Warnaju
Yarripiriji, nganimparluju karnalu purami.  Yarrirdiyarrirdi
watiyaju yangka karlipa juka-yirrarni.  Kurdungurlupatu
kalunganpa kirdaku miirn-nyinami Jakamarraku, Jupurrurlaku,
ngulaju Japangardi, Japanangka, Japaljarri manu Jungarrayi.
Jarlupatuwiyilpalu miirn-nyinaja nyurruwarnupatu.  Mukulu
lawa-nyinaja nyurruwiyi.  Jalangurlujuku karnalu laarr-pakarni
Jardiwanparlaju.


 Before it was the old people who
performed this work.  They have now passed away.  We continue to
hold the Jardiwanpa, the Snake ceremonies and rituals.


**


    Nyampu ngapa yanurnu kurlirrangurlu Karlipirnpangurlu.  
Yananyarni, yananyarni.  Karlipirnpangurlu.  Yanurnu ngula 
kulkurruwana jintakari, kujukari.  Yananyarni.  Kirdajana ngayi 
yanurnu kulkurruwana.  Kirdajala.  Karlipirnpaju.  Yananyarni 
kulkurruwana.  Yananyarni.  Ngunanja-wantija.  Yangka kulkurru 
ngurrajingurraji-manu.  Wamunukarikirli kulkurruwana yananyarni.       

    "Kula karna milya-pinyi kalyu." 

    Yanurnu.  Yananyarni.  Ngurrangka-jarrinjarla, pardijalku.  
Yatijarra.  Kayirra yanu.

    Yananyarni---i, wuluparntakirli.  Kulkurruwana nyampu 
kalyukari yananyarni.  Kulkurru ngurrangka-jarrija.  Lawa.  
Jurntiparntarla.  Jamirdi kujaka ngunami Jurntiparntawana -- 
Jampijinpa.  Ngulangka ngunaja.  Lawa yuntuluku-luwarnu.  
Ngulangka.  Jurntiparntarla yuluruku-luwarnu.  Ngunaja.  
Ngunanja-wantija.  Yuluruku-luwarnu.  Kalyukari yalumpujuku 
kulkurruwana yananyarni.  Kulakalu milya-pinyi.  Ngurraji-
ngurraji-manu.  Ngurrangka-jarrija.  Kapingka Jurntiparntarla 
jamirdi ngajukupalangu kujaka ngunami Jampijinpapardu.  
Ngulangka.  

    Yananyarni.  Pardinjarla -- jukurra pardija.  Parrangkalku.  
Nyangu yatijarra.  Pardinjarla yanu, yatijarra. 

    "Kayirra ngayi wulu."  

    Kalyu muljungka --Jurntiparntarla.  (Jamirdipardu kujaka 
ngunami nganimpakupalangu -- jamirdi.)  Pardija.  Yanurnu 
ngurungkalku.  Kankarlarra yanurnu.  Yapa jukurrpa.  Jukurrpa 
kulalparna yirri-purayarla yapa.  Kalyu ngayi.  Yapa yirrarnulu.  
Jukurrparlu.  Kurdungurlu.  Kurdungurlu palka yilpanyanu kanja-
yanu -- kalyungku.  

    Yarda pardija.  Karrinja-pardinjarla yanu.  Kayirra.
Yanu.  Wapanja-yanu ngayilpa.  Yanu yurnalku.  Yanu---u, kulkurru 
ngunanja-wantija.  Ngurrangka wantija.  Mardimardi yangka.  
Yijaka wantinjawarnu kala yawurlku-jarrija.  Kala ngurungkalku 
yanu.  Kajaralku.  Kala ngaka yirrarnirra -- kurdungku.  
Ngarningka.  Yatijarra yungkaparrilki yanu.  Yatijarra.  
Karlumparrakirli yanu.  Kulkurruwana wamunukirli.  Yanu. 
Kalyukari.  Kalyukari kulakalu milya-pinyi yalumpu kulkurruwana 
kuja yananyarni.  Yanurnu.  Kurdungurlu yilpajana palkajala 
yirrarninjarla wapaja.  Palkajala.  Japaljarri.  Kurdungurluju.  
Jukurrpawarnu.  Jukurrpa.  Yapangkurna jukurrparlu yirrarninja-
yanu.  Wamunu, kalyungku kujangalpa yarlurnu. Yanurnu 
yungkaparrilki.  Yatijarra.  Ngurrangka-jarrija kulkurru.  
Yungkaparrilki.  Kujakarnalu nyanunguwana manjiki yani.  
Ngunanja-parnka.  Ngulakurra yanurnu.  Karlumparrakari 
kulkurruwana.  Kulkurruwanakirli yanu.  Yatijarra, yukajalkurla.  
Ngurrangka-jarrija.  Kuja yatijarra yukaja wurnturuwangu.  
Kankarlujuku ngurrangka-jarrija.  Ngunanja-wantija.  Ngurrangka-
jarrija.  Mardimardi ngayilpa ngunaja.  Karrinja-pardija 
ngunanjarla. 

    Kurdungurlurlu ngayi karna kurdungurlurlu yirri-purami.  
Kurdungurlu palkangku.  Junga-mani karna, Karlipirnpajangka 
kulkurruwana kuja parnkanyarni.  

    Yananyarni.  Kalyupardukari.  Kalyu jarlu jarluminjirri 
yananyarni.  Yanu--u, ngurrangka-jarrija.  Kutulku.  
Yungkaparrilki.  Yatijarra nyangu.  Kaji parralku pardija.  
Wamunukirli ngajarri.  Jintakarikirla kalju-pungu 
yalumpuwardingkirli.  (Kurdungurlurlu ngayi karna yirri-purami.  
Kuruwarri.  Jukurrpa.  Tarda-purami karna kurdungurlurlu, 
warlaljarlu.  Kurdungurlu warlaljakurrayijala karna muru-pinyi.)  
Kankarlarra yukaja.  Yaninjarla.  Yarriki.  Ngangkarlipaturlalku 
yaarlku-pardija, yaninjarla.  Ngayilkirla yirrarnurra 
nyanungukurraju.  Katumparra.  Jirripipi-yirrarnu.  
Ngulangkalkujuku wantinjarla warlayi-wantija.

    Yanu tarnngalku.  Yirrarnulu karlarra.  Waminikirli.  (Ngayi 
karna ngajunyangumipa yirri-purami.  Yirrpirnirra.  
Kurdungurlurlu.  Kalyu.  Ngajunyangumipa.  Jamirdinyanu 
warlalja.)  Yuntuluku-luwarnu kulkurru ngurraji-ngurraji-manu 
yalumpurla tarnngalku yalumpurlajuku.  Yanu.  
Ngangkarlipaturlaju.  Kaji ngangkarli payalku-pardija.  Ngayi 
karna warlaljarlu yirra-purami -- warlalja kurdungurlu -- 
ngirajingirajirli.  Kujarna jamirdiki pungu -- ngajulurlu.  Ngawu 
jarlu.  Yanu.  Yanu.

    Kanunjumparra ka yani yirrarlalku.  Yanu.  Yilyajarra.  
Juurlmarlijuku karna yirri-pura.  Yalumpukurrajuku.  Yanu 
ngawarralku---u, yanu.  Yananyarra, wirirra-manu.  Kalyu 
witawangu.  Wirijarlu -- jukurrpa.  Yirrarla.  Ngawarramipa karna 
yirri-pura.  Ngawu jarlu.  Jarlupardu.  Yirrarninjarra-yanu.  
Karurra-katirninjarla yanu.  Yanirra ngawarramipalku yanirra.  
Yatujumpayi.  Yawu-pardija yalumpurlajuku.  Yukaja.  Jukurrpa 
yalumpujuku yanurra -- ngawarra.  Kawarli-jarrija.

    Maju-jarrijalku.  Ngunanja-wantijalku.  Majulku, putalpa 
yaninja-yanu.  Putarralpanyanu majarnu.  Majulku.  Yaninjarra 
yanu.  Ngunanja-wantija yungunganta ngunayarla warraja.  Maju.  
Maju-manulpanyanu.  Ngawu jarlu ka nguna.  Yanirra.  Ngawarra 
mipalku yanirra.  Ngunanja-wantijalku.  Maju-jarrijalku.  
Ngunaja, ngunaja, ngunaja...  Maju-jarrijalku.  Punpun-pakarnu.  
Wiyirla kuja ngunanja-wantija.  

    "Nyarrpararluju mani?  Nyarrpararluju mani?  Lawajuku.  
Nyarrpararluju mani?"  

    Lawajukunyanu puta pilpirr-yirrarnu.  Majulkunyanu palu-
pungu.  Ngayi karna juurlkurraju yirri-purami kujajuku.  
Yalumpujukulu juurl-kujurnu.  Kurdungurlurlu warlaljarlu.  
ngajuku kaju nguna warlalja.  Jarlu ngawu.  Maju-jarrijalku.  
Palulkunyanu pungu, puta pilpirr-yirrarninjarla.  Nyampurna 
kurlirrangurlu muru-pungu.  Kanjarnirna yirrarnu.  
Yirrpurnulkurna.  Kuruwarri warlalja.  Jamirdinyanurlu.  
Jamirdinyanukula, yangka yangka jirrikijaku.  Jarlu ngawu yukaja. 
Ngawu ngayi kajikanyanu maju-mani.  Ngayirna kujajuku juurl-
kujurnu.
Ngulajuku.




**

Nyampuju ngapakurlangu.  Nyampu yatujumparra kuja yanu.  Yali 
yangka Mikanjikirra yanu.  Yananyarni yali kurlirrajangka 
nyampuju yananyarni Karlipirnpajangka.  Yananyarni ngawu-ngawu 
yangka kalanyanu kajara-kajara yali kaninjarra-jarrijalku.  
Nyampuju ngapalku lurrkumpa-yirrarnu ngapakurlanguwana 
kaninjarra. Lurrkumpa-yirrarnu kurdu-kurdulku.  Yangkarra 
yalirrakula yarturlu-yarturlurlangu lakurru-lakurru nyina ka 
kurdu ngapa. Nyampu nyanunguju Mikanjikirra karlarrapurda yanu.  
Ngapa witawangulku wantija.  Yalumpukula witawangulkulpa wantija, 
yali yangkalku kujalpa jaarl-jaarl-yirrarnu.  Ngayilpalurla 
nyampukukula waraparnpija Jardiwanpa-ngarrkajulurla yangka ngapa 
palkurdaku.

NGULA-JUKU




**


    Nyampuju jukurrpa ngulaju wiirlpa.  Wiirlpa nganimpanyangu 
-- nyampu kankarlarra, ngulakalu nyina.  Yukangka kujakarlipa 
ngunami jarda. Wiirlpa, yanjilpiri, nganimpaku.  Kirdanyanu -- 
Jungarrayiki, Japaljarriki.  Wiirlpa.  Jukurrpawarnu.  
Jukurrpanyayirni.  (Ngayi karnajana yirri-purami kirdanyanumipa.  
Kirdanyanu, jajinyanu.  Yingilpajana kangurnu. Wapirra.  
Kirdanyanu -- nganimpaku jukurrpa.  Kula yapaku panuku, lawa.)  

    Japaljarri, Jungarrayi.  Yatijarrangurlulu yananyarni.  
Jukurrpa, jukurrpa nganimpanyangu, yanurnulu kanparlu-nyinaja. 
Yantarlilpalu nyinaja.  Nyinajalpalu.  Witi, witi yanjilypiri.  
Ngulapalujana kanja-yanu jukurrparlu.  Yananyarnili Jungarrayi 
Japaljarri.  Kula nyiyarlangupuka, lawa.  Jungarrayi nyampu, 
kajilpalu yimi nyampurla pina-jarriyarla, yapakurlangu pina-pina-
mani, yimi, yimi nyampu, jukurrpa nyurnupatukurlangu.  
Warringiyinyanu, papardinyanupaja yanurnu.  Kangulpalujana.  
Jungarrayi ngarrkangku.  

    Kula yapakari kari-kari-jarrija, nyampu kankarlarra, 
kujakalu lirri-nyina, jukurrpa, jukurrpawarnu.  Kula 
nyiyarlangurlu ngurrju-manu, nyiyarlangurlupuka ngurrju-manu, 
lawa.  Ngayilpalu kanja-yanu Jungarrayiwarnurlu -- nyampu 
kankarlarra.  Witi, witilpalu kanja-yanu.  Wiirlpalpalu kanja-
yanu. Palka, palka yiwarralpalu kanja-yanu.  Kuruwarri karla 
ngunami.  Kuruwarri, kuruwarri karnalu ngarrirni yanjarra.  
Walya.  Yanjarra karnalu ngarrirni nyampu kankarlarra kujakalu 
lirri-nyinami -- nganimpanyangu -- yanjilypiri -- wiirlpa.  
Wiirlpalpalu ngarrurnu nyurruwiyirli nyurnupaturlu 
kujalpalunganpa jungarni-manu.  Ngulalu yanurra.  
Yanjilypiringirlili yanurra.  Yanjilypirilpalu nyinaja.  Nyinaja 
ngayilpalu yalumpuwardingkipatu.  Witilpalu warrurnu.  
Kurdijirlilpalujana pakarnu. Jukurrparlu.   (Ngayi karna 
yatijarrangurlu yirri-purayi.  Muru-pinyi karna.)  Kala 
panukarikiji kajana nguna, kajikarnalu jinta-jinta-mani, jinta-
jinta-mani kajikarnalu Yarripilangurlu, Yarrungkanyingirli.  
Jukurrpa ngayi karna yaru yirri-purami.  Ngawujangarra, 
witawangujangarra.  Kankarlarraja kujakalu lirri-nyina.  
Kujakarlipa ngunami yangka jarda.  

    Ngulajangkaju, ngurrju-manulkulpalu.  Wurduju-manulpalu 
witi.  Witilpalu kangu.  Wakalarrangu nganimpanyangu.  
Kirdanyanu.  Warringiyikirlangu manu kirdanyanukurlangu.  Kula 
wita.  Ngalyarra panu yangka kalu lirri-nyina kankarlarra 
wapirrawalka.  Yanjilypiri.  Yanjarrayijala yikanganpa nguna -- 
yanjarra, kuruwarri.  Kuruwarri kanganpa nguna kuruwarri 
witawangu.  Ngulangkalpalu yanu--u.  Pajurnulpalu watiya.  Yangka 
wurduju-manulpalu.  Jungarni-jungarni-manulpalu.  Yangka 
jalyirrpa yungulpa warurnu.  Ngurrju-manulpalu wakalarrangu.  
Watiyarlalpalu ngurrju-manu.  Kurlardarla.  Purrajalpalu.  
Wurduju-wurduju-manulpalu.  Jungarni-jungarni-manulpalu yangka 
tarlkurtarlku.  Nurnkurnurnku.  Wapirrawalka, Jungarrayiwarnu, 
warringiyirli, papardinyanurlu.  Nyurnupaturlulkulpalunganpa 
pina-pina-manu -- kirdanyanurlu, papardinyanurlu.  

    "Nyampunya mardaka wajawaja-maninjawangurlu nyampu 
kankarlarra -- jajipuraji."   Nyampu kujakalu yurdi-ngunami.  
Kujakalurla ngarningka nguna -- nyinanja-yani jajinyanurla.  
Kirdanyanu kanganpa kankarlarra nyampu nyinami, wiirlpa, 
mirntiwarri.  Wantijalpa. Palka-jarrijalparla yapakulku -- 
kuruwarriji.  Kurruwarriji ka nguna jukurrpa, yanjarra.  Kula 
nyiyarlangurlupuka kardu-manu -- nyampu kankarlarrajana wapirra-
ngarrka, nyampu kujakalurla kankarlarra luwani-pinyi.  
Yanjilypiri. 

    Jujuyijala kanganpa nguna -- kuruwarri -- jukurrrpa.      
Nyangulpalu.  Ngayilpalu wurna yanu yatijarrangurlu. Wurnturulu 
yanu kurlulumpayi.  Yanumpa yatijarramalujala.  Jintakirli 
kanganpa nguna.  Kirdanyanuju.  Jinta kirdanyanulpa karrija.  
Ngunami ka nyampu kankarlarra.  Ngawu ka mardarni nyampurlu 
kankarlarrarlu -- jukurrpa.  Jukurrpa ka mardarni witawangu.  
Jukurrpa ngayi karna yirri-pura nyampu jukurrpa kujakalu 
kankarlarra lirri-nyinanya.  Japaljarri, Jungarrayi -- 
yalirlilinganpa pina-pina-manu, papardinyanurlu, 
jajinyanurlulunganpa pina-pina-manu. 

    "Jukurrpa yirri-puranyankulu yungunkulu mardarni wajawaja-
maninjawangurlu.  Warlpirikirlanguju kawarli-maninjawangurlulu
mardaka!  Warlpiri yapakurlangu jukurrpa, kawarli- maninjawangurlulu
mardaka witawangu.  Jajinyanu ngalipaku.  Kirdanyanu."  Kulakalu
nyampu kankarlarra lirrwarna-pinyi nganayi nyanungukari.  (Ngayi
karnanyarra jukurrpa yirri-pura kuruwarri.  Kuruwarri ngulalpajulu
pina-pina-manu.  Pina-pina-manulpalunganpa jarlupaturlu, yinayinarlu.
NGULAJUKU


**                   


    Wangarla, Wangarlakurlangu jukurrpa.  Jukurrpa ngulalpa 
nyinaja wangarla, kula ngaparlangupuka.  Kurrkapi karnalu 
ngarrirni kurrkapi -- wangarlakurlanguju.  Manjapiya.  
Wangarlakurlanguju yuwurrku.  Yapuntarla ngulalpa pirri-manu, 
yapuntarla, pirri-manu jinta.  Wangarla.  Jukurrpa.  Jukurrpajala 
karnalu mardarni.  Jukurrpa, wangarla ngulalpa nyinaja.  Jukurrpa 
jinta.  Witawangu ka ngunami -- witawangu -- wangarlaju.  
Wangarlakurlangulku ka karrimi.  Kula muljurlangu, kula 
warnirrirlangu.  Nganimpanyangu. Walya.  Jukurrpa.  Jukurrpa 
kanganpa ngunami.  Jukurrpa, jintalpa pirri-manu.  Jinta-pardu 
ngaji -- yapuntaku.  Wangarlaju.  Kalalu panukari nyinami.  
Jukurrpa yikanganpa nguna -- walya yatijarra.  

    Tuwangka ngularna yirrarnu yali, ngajunyangu warlarlja, 
Wangarlanjiri ngulangurlujulpa yangka marrayangkarra-manu.  Kuja 
yangka palka, palkalku kujakalu wapa.  Karlipajana waraparnpi.      
"Yuwa wangarla kula nyampuju ka pantarr-mananya." 

    Walyakurlu yanjarrakurlu, ngawu-ngawujala mulyumarujala.  
Wangarlapardu yangka maju-maju.  Maju-maju.  Wangarlakurlangulku 
ngurrara ka karri.  Mangamanga.  Nyampurra kujaka Wangarlanjiri 
yangka -- wangarlakurlangulku ka karri -- yirdiji.  Ngularna 
yirrarnu.  Yangka walya karnaju warlalja yirrarni.  
Mukunypakujaku.  Jukurrpa.  

    Ngayilpa marrayangkarra-manu, pantarr-manulpa, jintangurlu, 
ngurrayuntuyuntungurlu, ngurrarangurluju.  Ngurrangurlulpa 
pantarr-manu -- Wangarlanjiri.  Panulku.  Ngulangurluju.  Yangka 
yijakarni yujukupardurlayijala kajana ngipiriji mardarni -- 
wangarlarluju.  Kalujana.  Ngulapiya yangkalpa jarlu-jarrinja 
pantarr-manu.  Panulku.  Yanjarrayijala ka nguna, ngawu-ngawuju 
mulyumaruju - mulyuyarlta -- yurrpurlu.  Mukulkulu paarr-pardija.  
Mukulu paarr-pardija.  Nyampulku kujakalu wapa palkalkuju.  
Mukulu yanulku.  Karija.  Mukulu paarr-pardijalku.  Palkalku 
kujakalu wapami.  Yanjarrakurluyijala, walyakurlu jukurrpakurlu.  
Kurlirralkulpalu yanu.  Kurlirralkulpalu yanu.  Mukulu yanu.  
Kurlirralkulpalu muku paarr-pardija.  Mukulu pirri-parnkaja.


Japanangkaku karnangku wangka |' nyampurla kujanpa nyinaja
Japanangka |' Warlpiri ` kujalpanpa wangkaja |' nyampuwarnu
karnangku wangka wunturukurra |' nyuntuku, kurlirraku _
kujanparla |=... lata yilyajarni -- nyurruwiyi |' yapa nyampurla
karnalu nyina ngurrju.  Ngurrju karnalu nyina nyampurla
Yurntumurla.  Yurntumurla yirdingka.  Marda kalakanpa kulpamirni
marda ngaka; nyanjawanguku.  Ngaka marda  kalakanpanganpa
nyanyi.  Japanangka nyampu yirdi.  Japangardijarra kanpalangu
mardani ` wirijarralku `  pilipilipardu ` Napurrula `
mangkanpuraji ` Napurrula ` nyampu karnangku wangka -- jili
karnalu nyampu nyina ngurrju -- Yurntumurla.  Nyampu karnalu ---
karnangku wangkamirra ` ngurukarikirra ` purdanyanyi kanpaju
Japanangkarlu ` ngajunyangurlu miyaluwarnurlu ` Japanangkarlu `
kurdunarlu |'  kurduna karnangku wangkamirra Jampijinpa.
Tapiyi yirdi nyampu karnangku wangkamirra.  Purdanyanyi kanpaju
naja kantiriyingirli ` wangkamirra karnangku nyampu jalangu `
mungangka ` kutukari wuraji-wuraji |- kutukariwuraji ---
karnangku japartayimi wangkamirra |- japartayimi |- purdanyanyi
kanpaju |- karnangku purdanyanyi nyampungurlu |- Yurntumungurlu
|- ngurrju kanpa nyina !!  tirapurluwangu.   Ngurrju kanpa
nyina Japanangka.  nyuntu.  payinirra karnangku.  Ngaka marda
kalakanpanganpa purda |... nyanyi.  kurduna.  Jampijinpajala
karnangku wangka.  Ngamardipuraji Jampijinpa.  Ngamirninyanujala
karna wangka; Jampijinpa.  Jukurrpawarnu ` Jampijinpa.
Japanangka ` miyaluwarnu karnangku yilyami |- nyampunya |- yimi.
Jaru.  Jaru kujakarlipa  wangkami nyampu lirra.  Karnangku
wangkami. Naja kantiriyi kanpa karnuru nyina; Japanangka.  Nuu
karnangkulu nyanyi.  Nyampurla |- wantajarrarlalkurnalu
jirramarla nyinaja |_ -rnangkulu purdanyangu najakantiriyi,
karnuru.  Yuu kantiriyi kanpa nyina wurnturu.  pirriyakantiriyi.
naja kantiriyi.  Wali |- Jampijinpa Tapiyi karnangku  wangka
nyampunya jalangu |- kutukarilki japartayimi.  wuraji-wurajilki.
Wantaju" yukajarralku.  Wantaji yukajarralku kutukarilki
karnangku wangka nyampunya.   marda ngaka kapirnangku
nyanyi Japanangka.

    Nyampunya karnangku wangka |- Jampijinpajarra ngajarra
kujarlijarra nyampu nyinaja jirramalku |- nyampurla |-
Jampijinpajarra karlijarra nyina |- kukurnuna |- papardinyanu

karnarla nyina ngaju |- kukurnuna |- Panu   yirdi
Napangardi |- Napangardijarra jirramalku , nyampurla
yikapala nyina |- panulku kalu nyina napangardiji |- nyampunya
karnangku wangka |- purdanyanyi kanpaju |- wurnturungurlu |- jaru
nyampunya kujakarnangku wangka |- jaru |- jalangu |-,
japartayimilki karnangku wangkami |- jaru karnangku 
nyampunya wangka |- marda kanpa ngurrju nyina |_ Napangardi
yangka wita |-  Japangardi yangka wita |- 
pilipilikirlangu |- ngurrju marda ka nyina pilipili Napurrula.
Ngurrju marda ka nyina mangkanpuraji.  Nyampunya karnangku
wangkami |- yimi nyampu jaru.  Warlpiri karnangku wangka.
Warlpiri karnangku wangka naja kantiriyikirra.  Pirriya |-
pirriya+rla  kujakanpa nyina wurnturu |_ pirriya
kantiriyirla.  Wurnturu kujakanpa nyina.  Wangkamirra karnangku
|_ ngajulu |_ Tapiyi yirdi karnangku wangka nyampunya
Yurntumungurlu.  Yurntumungurlu.  Jampijinpajarra karlijarra
wangka |- Jampijinpa kulangurlayijala karna wangkami |- rla EBikitirla  karna wangka
Jampijinpakurlangurla kukurnunakurlangurla |_ Napangardijarralku
kujakapala(ngu?) mardani --  ngulakurlangurla karna
ngurrangka wangkami.  wuraji-wurajilki |- wanta nyurru
yukajarra |- nyampunya karnangku jaru wangkami.  Marda
kalakanpaju purdanyanyi naja kantiriyingirli.  wurnturungurlu.
Ngurrju karnalu nyampurla nyina.  Panulku karnalu nyina.
nyampurla.  karnuru purlkapurlka |_ mukulu pinijijarrija panukari
# panukarili mukupinijijarrija.  Nyampurla yiyangka  |-
wantang(k?)arnalu nyinaja |- marliyarramanu-  rnalu |-
kurdukurdurnalujana marliyarramanu |- nu:rnangkulu nyunturlangu
nyangu Japanangka |-  ngurukarinpa yanu.  Kantiriyikirra
nyuntunyangukurra |- Jampijinpanya karnangku wangka Tapiyi yirdi
Tapiyi yirdi.  Nyampunya karnangku wangka wurnturukurra.  Marda
kalakarnangku nyanyi ngaka, kajikanpa nyuntu rdipiyarla
Japanangka |_ Jampijinparlu marda kapingki juwumumani, juri
() nyampu kujakarnangku wangkami; Japanangkaku. 
marda kalakangku ngaka marda yu |' yimi nyanungu ` nyampu yinyi
jaru.  Kujakarlijarra wangkami jalangu; wuraji-wuraji.
Wantawangurlalku jalangu yukajarralku.  tayimilki
jalanguju, tayimilki.   ngarninjakurlangulku j |-
jalanguju ka karrimirra wurajilki mungangkalku; karna wangka.
mungangkalku.  Japanangkarlu kapinpaju marda kapinpajarrangku
Jampijinpajarra purdanyanyi.  Yimi nyampunya kapungku kanyirra.
Nyampunya kujakarlipa wangkamiyi.  Ngalipanyangu Walpiri;
jukurrpawarnu.   wiyarrpa.  Nyampunya karnangku
ngurukarikirra |- ... <-(repeat) wiyarrpanpa nyinaja nyampurla |-
kujalparna nyuntunyangu kaya () (jaalu/a) rayitimi-manu.
Manunpanganpa majinjinpanganpa yilyajarni nyampukurra |- majinji
#// yilyajarninpanganpa nyuntulurlu.  Japanangkarlu.  Nyuntu
kanpa nyina |- nyuntunyangurlalku kantiriyirla # nyampu karnangku
wangka |- ngurrju marda kanpa nyina!! wuukurrajapanpa yanu.
nyuntu.  wuukurrajapanpa (war-kurra) yanu  Japanangka |-
kajikanpaju marda ngarrirni |- yimi kajikanpaju wangka ngurrju
marda |_ -kurrajapanpa yanu!!  nyuntunpa nyinaja |-
karnangku |- Tapiyi yirdi nyampunya karnangku wangka.  tirapurlu
|- kujanpa tirapurlu |- mardarnulpanpa nyuntulurlu.  tirapurlu.
-kurra nganta yinpa yantarla.  wiyarrpa karnururnangkulu
jariyijarrija nyuntuku; Japanangkaku.  Kujalpanpa nyampurla 
nyinaja.  Kujalparnangkulu kaya nyuntunyanu jaal(a/u)
rayitimi-manu.  Nyampu karnangku wangkami |- 
Japanangka.

    nyampunya |-  |- Japanangka purdanyanyi kanpa |-
kanpaju |- kanpaju yimi purdanyanyi |- tapiyi yirdi |- nyampunya
karnangku wangkamirra |- kurduku karnangku Japanangkaku wangkamirra
miyaluwarnuku purdanyanyi kanpaju nyampu Yurntumurla kujakarna nyina.
ngurrju.  warijarrijajalarnangku |- nyuntukuju.  miyaluwarnukuju.
Japanangkaku.   ngurrjuyijala kalu yaparlanawarra nyina
Japangardi jirramakari ` jirramakari kalu nyina Japangardiwarnu.
yaparlanapatu.   nyayinyayi, Napurrula, karnarla wangkamirra
nyayinyayiki mangkanpurajiki, ngurrju.  ngurrjuwaja kanpa nyina.
~karnangku purdanyanyi.  ~kanpala mangkankurlangu.  Japanangka `
nyayinyayi ` Napurrula.  nyayinyayi Napurrula.  nyampunya karnangku
wangkmirra jalangu karnangkupala mangkankurlanguku.  ~kujankulu
yalumpu |- yunparnu |- ngurrju kitaya |-  purlapa nyurrulanyangu,

ngurrjunyayirni-rnangku purdanyangu ngurrjunyayirni.  nyampu
karnangku wangkamirra |- karnangku Japanangka |- najakantiriyi
kujakanpa nyuntunyangurla kantiriyirla nyina.  ngurrjunyayirnipiya |-
karnangku nyampunya yilyamirra |- ( ) nyampunya karnangku wangka
Japanangka |- miyaluwarnuku karnangku wangka.  nyuntuku.
yaparlanajarra wirijarra |- nyampurla kujalpanpalangu mardarnu
nyurruwiyi |- Yurnturmurla |- wali kapala nyina kuyupungu.  kuyu
kapala pan +  luwarninjaparnka.  -rlu {rayipurlurlu},
punararlu kapala pantirninjaparnka.  papardinyanurlu ` kukurnunyanurlu
kapala pantirninjaparnka kuyupardu nyuntunyangu.  nyampunya karna
wangkamirra |- karnanyurra nyurrulapatuku |- kirdarlangurlanguku |-
manu nyayinyayikiyijala Napurrulaku |- kala ngalapipurajijarra
witajarra.  ngulajarralpapala yunparnu nyurrulanyangu purlapa.
ngurrjunyayirni.  ngurrjunyayirni.  kala kujalpanpa yali yirdimanu.
kujalpanpajana |- yinya  yatujumparra |- Warlpirijayiti
ngarrurnu.  nganayi kuja(l)palu liwanjapajurnu.  nganimparlu karnalu
warrarna-pajini.  Warlpiri nyampuwardingkirli Yurntumuwardingkirli,
manjawardingkirli.  purdanyangurnangku.  ngurrjunyayirni.  wali
nganimpalu karnalu ngarrini nyanungu nganayi liwanjapiya, pintilki
karnalu ngarrini nganayi 'warrarna'.  warrarna.  kuyu.  
nya nyinanjawanguju.  yali kalu yatijarrajayiti nyina |- .  kalu nyina.  yapa panu yinya yatijarra.  nyampunya
karnangku wangkamirra |- Japanangkapirdinypaku miyaluwarnuku |-
nyampunya  karnangku yirripura |-  pinti kapala nguna
|- liwanja |' warrarna.  wali nyanungupiyajala pintiji.  yangka , nyanungupiyayijala mawurl(p/k)ari-mawurl(p/k)ari.  kala pinti
nyanungupiyayijala nganayipiya liwanjapiya.  yangka kujakalu 
{piji} nya yali kujanpa yirdimanu 'piji'.  ngapangka kujakalu matirni,
yaliji ngurrju.  wali  {} ngurrjuyijala yikarnalu
ngarrini 'warrarna' nyanungupiyayijala.  pijipiyayijala.  warrarnaju
ka nyina nyampunya manangkarrarla.   nganimpanyangurla manjawana.
manangkarralku ka nyampuju lki karri Yurntumuwana.  ngari
( ) ~yangka -jarri -rla, nganayirla -ngka.
walypali yikalu nyampurla pantirninjaparnka.  nyampunya karna wangka
jalangu, Japanangka, yimikari yali |- kuyupardu janganpapiya,
kujalpapala Japangardijarrarlu pinjaparnka, manu
mawurlkari-mawurlkari, kujaka nyina, wilypiriwana, wali
Japangardijarrarlu wirijarrarlu kujapala |- kuyu pinjaparnka, manu
yika  kirdapurajirlilki Japanangkarlulku pintiparrini, ngurra
nyuntunyangurla Japanangka, nyampunya yikarna wangkamirra, jalangu,
yimi nyampu Warlpiri, .... {}

Yarlalpalu karlaja yapangku nyurnu-nyurnurlu -- jarlupaturlu.
Kalalu yarla yirrarninja-parnkaja, yarla yurturlupatu -- miyi --
mardi, yarla.  Ngulawarnuju kalalunyanu yajarrilki yungu.  Kalalu
yuuly-pungu, kalalunyanu yungu.  Nyiyakantikanti kalalunyanu
yungu nyanungurluju purlka-purlkarlu.  Ngurrjunyayirnilpalu
nyinaja.  Kuyukulpalu yanu.  Yapakarilpalu yanu yarlakurra
karlanjaku -- karlanjaku yarlakurra.  Yapakarilpa yanu kuyuku.
Ngulajulpa pungu: malalpa pungu, pakurulpa pungu.  Pakuru, mala,
marlu, yupujurlajulpalu nyinaja.  Panujarlurlulpalu luwarnu --
warrinji-warrinjirli -- yapangku.

Kanjarlalpalu yirrarnu jarlupaturlu yarla.  Ngulajulpalujana
kuyukurluku wapirdi yungu.  Kuyukurlukulpalujana wapirdi yungu --
ngurrjunyayirni.  Kuyulpalujana yungu; ngapalkulpalunyanu yungu
ngaparrparlu -- kuyu.  Kuyulpalujana yungurra yaliki ngurrakurra
karntapatukurlanguku.  Yalilpalujana watipatuku yungurra.
Ngurrjunyayirnilpalu nyinaja -- kamparruju -- ngulalpalu nyinaja.

Ngulawarnuju, yapakarilpa manngu-nyangu.  Nyinajalpa.
Jujulkulpalunyanu pina-yirrarnu -- parnpa -- pungulpalu
mardukuru.  "Nyuntunyanguja karnangkulu pina-yirrarni --
nyampunya kuja mardaka nyuntunyangu ngurrara -- walya."
Pina-pina-manulpalunyanu.  Ngulawarnuju, kuyulpajana pinjanu --
yaliwarnukuju pina-yirrarninjawarnukuju yangkaju mardukuru
kujalpalu juju pungu -- mardukuru.  Ngulawarnuju kuyulpa pinjanu.
Panukari -- piljarlangulpa pungu wita, manu pulukuwarnurlaju
ngayilpalu kutu-ngarnu kuyuju -- wampana, mala, pakuru, kirlilpi.
(Kuyu pakurupiyayijala -- nganayiji kirlilpi -- kardirripardu --
kirlilpi, yalirrapiya kalalu katurnu.  Manu wakurturdulku
nyanunguju kala parnkaja kirlilpiji -- matakarrikarri nganayiji
pakuru.  Kalalu wirliyarlu katurnu kujarlu.  Kalalu
wilypi-manulku, kalalu pungulku pakuru -- kuyu.
Nyampuwardingkirlijilpalu yirdi-manu manjawardingkirli manu
manangkarrawardingkirli, yalumpu kujalpalu nyinaja jarlupatu.

Ngulajulpalu nyinaja Mirawarriki, Mikanjiki.  Munkularrikilpalu
nyinaja.  Kulpurlunukulpalu nyinaja.  Ngapalpalu yirri-puraja
jukurrpa -- yalinyalpalu pungu juju.  Yangka purlka,
yalinyalpa-jana pina-pina-manu -- mardukuruju, manulpa yangkaju ,
yuwurrurlulpa milya-pungulku -- kuja, kuja.

Ngulawarnuju kulakalu juju nyampurla pinyi; nyampurla kujakalu
kankarlurla nyina -- kujawarnu kulakalu nyina.  Kulalpalu
nyanungurlu ngurrju-mantarla: kuruwarrilpalu kangu
purlka-purlkarlu -- kuruwarri nyanungunyangu -- ngurrara --
kujalpalu nyinaja.  Yalumpurla kujalpalu nyinaja kulkurrujarra.
"Yali yalumpunya karnangku ngarrirni -- nyampunya karnangku
yirri-pura."  Kuyulpa luwarnunjunu, kangurnulpa.  Yarlalparla
yungu wapirdi -- purlkangku -- kuyukurluku.  Pakuru, mala,
wampana, kuyu nganayi milpartiri manu panukari,
purdujurruyijalalpa katurnu -- purdujurru -- malapiyayijala.
Ngularra kalajana kanjarla yungu.

Ngulaju ngurrjunyayirnilpalu yupujurla.  Kulalpalunyanu kulungku
pungu -- lawa.  Nyampuju kulujarlulku jalanguju "law".  Yali
kujalpalu nyinaja kamparruwarnu, ngulajulpalu nyinaja kuluwangu
-- ngurrjunyayirni -- "law" yaliji.  Kamparrujulpa karrija.
Ngayipuka, kuyupukakulpalujana yilyaja.
Yalikari-yalikarilpalujana pina-pina-manu juju -- yali
yalipurdanya.

Muturna-muturnalpalu yanu yarlaku -- nganimpanyangupurnu --
ngulalpalu karlaja yurturlunyayirni -- rdakukarikirra --
rdakukari manu rdakukari manu rdakukari.
Murrarni-murrarnirlilpalu karlaja.  Rdakujulpalu jintajuku
pangurnu -- marda marnkurrpa, marda jirramakari
jirramakarirlangu.  Kaninjarrarlangulpalu yanu.  Ngulalu
ngamarnapiyalku manu kanunjumparra yangkaju yarturajangka --
ngamarnapiya kala nyinaja.  Ngulaju ngurrjunyayirni.
Kalalunyanurla yarlaku rdangka-pungu.  Kalalurla wangkaja
kankarlarraku: "Ngurrjunganpa yungka manu ngapanganpa yungu wiri
-- miyi manunganpa yungka."

Yijardujuku purralyany-jurrurnu yalumpuju ngapangkuju:
purralyany-jurrurnu ngapangku kala.  Watiyapiyayijala yangka
kujaka pardi manu marna ngulapiyayijala, ngurlujulpa manu, miyi
yarla pardija.  Ngulawarnuju kujurnulpalu yurturlukurra -- miyi
nyanungu yarla.  Yirrarnulpalu yurturlukari, yurturlukari.
Witawitalpalujana yungu yangka witawitakuyijala.
Nganimpakukulalpalunganpa yungu yangka witawita.  Wiri-wirilpalu
milarninjarla yirrarnu ngakaku.  Watingkipukalpalujana yungu
pulkunarrinyayirni.  "Potato"-piyayijala yarlajulpa nyinaja
nyurruwiyiji.

Ngulawarnuju yanulpalu.  Ngapakarikirra kalalu yanu.  Yanulpalu
muljukurra.  "Yani wajarlipa!  Karlarrarlipa yani -- nganayikirra
-- Nyurdipatukurra."  Nyurdipatukurra yirdikirra.  Jupurrurla,
Jakamarrakurlangu ngurra nyanunguju Nyurdipatu.  Karrimi kajana
-- yarlangkayijala kulkurrajarra.  Yarlaju kalalu
warrukirdikirdiyijala karlaja nyanungurlaju -- Nyurdipaturlaju.
Ngulangurluju kalalu yanu.  Mulju yalumpukurlujuku kalalu yanu
wirlinyilki.  Kalalu katurnurra, katurnurra, katurnurra...
pakuruju -- kuyu pakuru.  Ngulalpalu katurnu panujarlunyayirni.
Lawalpalu kanjarla yirrarnu.  Yalijikilpalu mardangka yangka
parljungka purraja -- parlju -- yangka marnangka
kulkurrujarralpalu pangurnu -- parljunyayirni.  Kiliki wirijarlu
kala wantija.  Nyampupiya kujaka wanti wiri -- ngapa.
Jalangu-jalanguju ka wanti witalku.

Kala yali kamparruwarnupatu, kujalpalu nyinaja jarlupatu,
ngulajulpalurla kankarlarraku wangkaja.  Manulpajana mangarri
yarla yalumpu yungu -- miyipardu manu ngurlu.
Yalikari-yalikarilpajana yungu -- marrkirdi.  Yalumpurrakula.
Yalikari-yalikarijiki -- yawalyurru.  Nyiyakari-nyiyakarilpajana
yungu -- marnikiji -- marrkirdi yalumpu nganayipiyayijala --
mangardapiyayijala wiri-wiri.  Ngulapiya kalarnalu manu.  Kalalu
manu--u ngamingkaju kankarlarra -- ngamingka manu parrajarla.
Parrajarla wiringka.  Yarla nyanungu kalalu kangurnu.

Ngulawarnuju, nyinajalpalu -- yangkaju yalimpu Nyurdipaturla --
manu ngapalpajana rdipija.  Manulpalu marnalku nganturnu' marna
kujaka karri manangkarrarla.  Kalalu yujukulku nganturnu --
yuwarlipiyayijala kalalu nganturnu yujuku ngurrjunyayirni.
Yapaju kalalu lirri-nyinaja pardunanyayirni.  Ngapa kala wantija
jintangurlumipa, marnangku yalumpurlulku kalajana mardarnu
marnangku.  Ngulajangkaju kalalu ngunaja.  Ngunanjarla kalalu
jukurra-pardinjarla yanu wirlinyi mungalyurru.  Kalalu yanu---u.
Kalalu manngi-nyangu:"Yaa... Manjakurralkurlipa yani"
Malikiyijala , kalalu mardarnu warnapari -- kuyu-pungu -- maliki
-- warnapari.  Ngula kalalu mardarnu.  Ngulajangkaju kala
parnti-parnti-parnkaja yangkaju marluku.  Parnti-parnti-parnkaja
kala---a -- yijardujuku kala yilyanjangurlu-manu.  Ngulajangkaju
yalumpujulku kala muru-pungu nganjurrngurlalku -- marlu
nyanunguju -- kula nyarrpa parnkayarla -- yalumpujuku kala
ngirntingkili manu.  Kala pungu, pungu,pungu...  Ngulawarnuju
kala tarlti yirrarnu.  Yampija kala.  Marluju kala tarlti karrija
wantangka -- nganjurrngu-palkawangu.  Ngulawarnuju kalalu
rarra-manu julyurlparlajuku marlu.  Kanjarla kalalu kujurnu
purturlurla.  Nyampurlanya kala purraja.  Kalalu yarda yanu.
Malikiji yangka warnapari -- kuyu-pungunyayirni yijardu.
Yijardunyayirni malikilkilpa nyinaja nyanungunyayirni --
namurnamu.

Marlukarilki yilyanjangurlu-manu -- yangkaju warnaparirli.
Ngulajangkaju wajirli-pungu.  Julyurl-kujurnu
nganjurrngukurrajuku -- nganjurrngukurrajuku -- yalumpujuku
julyurl-kujurnu ngapakurra wirrikirra.  Ngulaju pungu, pungu,
pungu -- yangkaju marlu yalumpu pungu, pungu.  Ngulajangka
yampija -- ngapangkajuku julyurlparla.  Ngulajangkaju yapangkulpa
puranjarni-yanu -- wirliyalpa puranjarni-yanu.  "Nyarrparawana
yangkaju maliki?  Kari kuja mayi yananyarra?
Parnti-parnti-parnkaja.  Kuyu marda pungu."  Kala puraja
wirliyalku---u.  Lawa nyangu.  "Nyampu ngarra yijardu nyampurla
mayi yilanjangurlu-manu -- nyampurla mayilpa kuyu nyanunguju
parntarrija marlu.  Kujarlu mayi pinjanu."  Kala puranjarla
nyangu. "Nyampu ngarra yijardurla marlangka tarltu-karrinya."

Ngulawarnu kala manu.  Rdakangurlu kala wilil-kangu.  Kanjarla
yinyakanjayi kala yirrarnu -- purturlurla.  Ngulawarnuju kuna
kalarla parlka-manu.  Kuna tarlti yalumpu kala manu.  Kalarla
marlangka nyangu.  Watiya kintilparlu kuja nyiyaku jara
witawangulku nyampuju pinjarla yirrarnulparla.
Marlu-pungunyayirnilpa nyinaja warnapariji.  Ngulaju
nyurnupatukurlangu.  Yangka witawiyilpalu manu yaliji warnapari
-- kuyu-punguyijala.  Nyarrpararlalpalu kuja manu?
Kunajarrayirla, Nyirrpingka, yalumpurla Pikilyirla,
Miyikirlangurla, yali yatijarra Nyurdipaturla, Yumurrparla,
Jilangka -- kujangkajuku kalalujana manu yangka warnapariji
kurdu-kurduwiyi.  Ngurrjuyijala kalalujana manu --
wirriya-wirriya manu ngama -- jirramarlangu marda kalalupalangu
wiri-manu.  Manu jirramakari manu jirramakari.  Ngulajangka,
"Ngajunyangu waja yalumpuju maliki."  Kala karna kangu---u, kala
yirrarnu.  Ngulawarnuju, yangkajujana kanjarla yungu marlu.
Yapakujana muku-pirri-yungu.  Yungujana, yungujana, yungujana.
Ngulaju miyalu, ngirnti, mintilyilpalu yirrarnu -- manu
wanupurrku, kujalpalu yirrarnu.  Ngulaju yirrarnulpalu.
"Ngakarlipa kuja ngarni mungalyurrurlu -- yantarlirli."

Ngulawarnuju, kalalu yarda yanu yangkaju muturna-muturna --
miyiki yarlaku.  Kalalu pangurnu---u kaninjarranyayirni.
Nyiyarlu kujalpalu pangurnu?  Pilingkilpalu pangurnu.  Karlanguja
manu partardiyijalalpalunyanurla kanjanu -- palya palkayijala.
Kantingki kalalu yiri-manu.  Karlanguju kalalunyanurla yiri-manu
yarlakuju. Yiri-manu, yiri-manu, yiri-manu.  Ngulawarnuju kalalu
warlulku yarrpurnu.  Ngulawarnuju kalalu yitingkapatujuku
pangurnu.  Yapakarirli kakarrara, yapakarirli yatijarra,
yapakarirli karlarra, yapakarirli kurlirra.  Kalalu pangurnu---u.
Ngulajangkaju kalalungamikirra kankarrarlarranyayirni yirrarnu.
Kalalu ngamingka kangurnu miyi nyanunguju yarla.
"Potato"-piyayijala nyinanya ngurrjunyayirni.  Nyiyarlu
kujalpajana yungu?  Tirnapardunyayirni.  Tirnapardurlulpa
milya-pungu -- purlkanyayirni.  Ngaju kurduwarnujala. Kala
purlkanyayirni, karlangujukatirlilpa purda-nyangu.  "Miyingalpa
kuja yungka!"  Nyampujuku mikawurrurlajinta kala wangkaja.  Kala
rdangka-pungu yalumpuju mikawurru -- pirli.  Nyarrpara kuja
kalalu manu?  Kula kalalu Puyurru manu -- Lungkardajarra --
Puyurru.  Yalikinya kalalurla wangkaja.  Rdangka-pungulku kalalu.
"Yungkanganpa kuja.  Ngurlunganpa yungka.  Miyinganpa yungka.
Kuyunganpa yungka.  Miyiwangu manu ngurluwangu karnalu nyina."

Ngulawarnuju yukarrija ngurlu kala purralyany-jurrurnu kilikirli
wiringki.  Yaliyijala kala purralyany-pardija marnaju.  Winingka
-- jalanguwarnurla -- kala nyampuju pulukulku -- pulukupuruyijala
kalu yampimi.  Kala manangkarrarlaju kalalu yungkurnu warluju.
Yungkurnu kalalu---u.  Kalalu nyinjayi yangkawarnujuku jurrku
yangka yalumpujuku muljupatu.  Muljupatu Nyurdipatu nyinanya --
Yumurrpa nyinanya.  Ngulangurluju, yalikirrajuku kalalujana
watipatuju yanurnu.  Nyarrparangurlu kuja kalalu yanurnu watiji?
Janamingirli, Warlarlangurlu.  Yatiijarra -- Kulpurlunulku manu
Yawuluyawululku, ngulangurlu kalalu watiji turnu-jarrija.
Kalalujana yanurnu yalumpukurraju Yumurrpakurra manu
Nyurdipatukurra.  Mapirrirlilki kalalu yarlaju ngarnu---u.
Kalalu ngarnu, ngarnu, ngarnu. "Yaa!  Ngulajuku kalarlipa kuja
nyinaja."

Ngulawarnuju, kalalu wurnalku yalumpungurluju muku-pirri-yanu.
Panukarii kalalu karlarra kulpaja -- Karnarrikirra.  Kurlirra
kalalu yinya panukari yarnkajampa Kunajarrayikirra manu
Nyirrpikirra.  Ngulawarnuju panukari kalalu yanu Pikilyikirra.
Yatijarra yalingirli kalalu pardijarra kujapurdayijala.  Yinya
kalalu yanu Yawuluyawulukurra, manu nyampu yatijarra kuja
kuyukirda kujakajana nguna Warnmankurlangu.  Yalikirra kalalu
yanu -- nyampukurra -- Purturlukurra.  Wurnturuwangu ngayi kalalu
nyinaja -- warlalja yalumpuju kalalu nyinaja kutumirnimirni.
Kulpalu yanu wurntururlangu -- yalikari-yalikarikirra -- lawa.

Ngakalpalu yarda turnu-jarrija yapa nyurnungkajinta.  Yapalpa
nyurnu yawu-pardija jinta.  Ngakalpalu ngulangka turnu-jarrija.
Malamalakulkulpalujana nyangu.  "Wuu!  Yapangkulu yungkurnurnu,
yungkurnurnu yapangku.  Yapa marda nyurnu-jarrija."  kala
yijardujuku yarlparu-jarrijalu.  Yapalpa yawu-pardija yalumpujuku
-- Munkularriwardingki -- Jampijinparlangu manu Jakamarra.
Yawu-pardijalpalu.  Ngulawarnuju, nyinajalpalu.
Jinta-jinta-jarrijalpalu.  Yatijarralpalu yanurnu.  Yanurnulpalu.
Yulanjarni- yanulpalu.  Yapakarirlilpalurla katirninjarni-yanu.
Yapakarirlilpalu yurrunturu kangu.  Ngurrjunyayirnilpalu
jinta-jarrija.  Lawalpalunyanu jirramakarirli wilji-wilji-manu.
"Kulanpaju miyaluwarnu warra-warrakangu.  Kapurnangku kuja
pajirniyijala.  Kapurnangku purturluyijala pajirni."
Yijardujukupalanyanu pajurnu.  Junmangkupalanyanu pajurnu
purturlu.  Yalyulku kala karlija purturluwana.  Kalalunyanu
murru-manu kardiyakurlanguwangurlu junmangku.  Kalalu...
pirlinyalpalu mardarnu yurlampiji.  Yalirlinyalpalanyanu pajurnu.
Ngulawarnuju, muurlparlulpalujana tuurl-pungu -- yalumpuju.
Tuurl-pungulpalupalangu -- yangkaju kulu yalumpujarra.
Lawa-jarrijalpapala -- ngurrjunyayirni nyanungujarra --
ngurrjunyayirni.  Ngulawarnuju, lawa-jarrijalpalu.
Nyinajalpalu---u.  Yampinyi yangka yalumpukurlujulpalu nyinaja,
nyinaja, nyinaja pamangarrakurlu.  Pamangarrakurlu -- yirdikirli
-- yangka kuja yapa lawa-jarrija -- ngulakurlu.  Wirinkirrilpalu
juka-yirrarnu yijardurlunyayirni -- yilpalu wirinkurru
juka-yirrarnu.  Kala jalangu-jalangu lawalku.  Malamalaku
yapakarikilpa yanurnu.  "Karingantalu ngajarri rdipija."
Jinta-warlayi-jarrinjarlalkulpalunyanu karljiji kujurnu.
Pakarnulpalunyanu karrawarawararlu karljingki.  Yawu karljingki
yungulpalunyanu pakarnu.  Namurnamunyayirni yilpalu nyinaja
yijardunyayirni.

Ngulawarnuju, yalumpujuku karna ngarrirni -- yapapatu kujalpalu
nyurnu-nyurnu nyinaja -- yalumpujulpalu muurlpa lawa-jarrija.
Ngulawarnuju wirinkirrirla yalumpukulku kujalpalu juka-yirrarnu,
ngulangkalkulpalu lawa-jarrija -- mungangka
rangkarrkurlu-rangkarrkurlu -- ngamardinyanu, narrumpanyanu,
malirdinyanu.  Ngayi yalumpujuku kalalu yapakari-yapakari
nyinaja.  Ngulajangka kalalujana nyampurlalku kanjarla
yapapa-yirrarnu kurntirrpa -- yalumpuju kurntirrpa.  Nyampurla
kalalujana yapapa-yirrarnu miyalurla -- ngurrjunyayirni.  Yalinya
kalalunyanu yawuru-manu.  Yimilki kalalunyanu yalumpulku
wangkaja.  "Karinganta yapalparnajana nyangu.  Yapa nganta
ngurlju.  Yalumpujuku wajalpa kulu ngunajarni.  Karinganta nyampu
wajalu yanurnu."  Ngayilpalu yanurnu jirramakari manu jirramakari
manu jirramakari manu jirramakari -- panunyayirni -- yurturlu.
Ngulalpalu yangka yalumpujulpalurla nyuru-nyuru-jarrijayijala.
"Pungkalu kuja yalumpuju.  Pakakalu.  Pakaka wajalu."  Karnta
panu tumaji kajana kuja mardarni.  Ngulangurlunyalu yaliji
pakarnu purlka -- pakarnu.  Yalumpujulpalunyanu yapapa-yirrarnu.
Ngulajulkulpalu muku-wangkaja yaa waja.  Pamangarra yalumpu --
tirnapardurlu kala jirri-mardarnu -- "yangpala"-wangurlu --
tirnangku -- purlkangku.  Kala karlangujukatirli kalalu
jirri-mardarnu.  Kunarrirlalku kalalu lawa-jarrija miyingka
yarlangka.  Kunarrilki kalalujana yirrarnu.  Yangkaju yali kuja
purlkalu pakarnu.  Kunarriirlalku kalalu lawa-jarrija---a.
Nyajangku kalalu wantaju kangu?  Kalallu nyinja wantakarikirra
manu wantakarikirra.  Kalalu warrarda nyinaja kunarriki
yalumpukuju -- miyiparduku -- jawirrilyiki.  Jawirrilyi kalalu
yupujurla ngarnu -- kunarri -- miyipardu yarla.  Yalinya
kalalujana yungu.  Jalanguju lawalkuyijala ka karrimi
yurany-yuranypalku, manu walypalirlalkuyijala karlipa
lirri-nyinami -- kurduwarnu manu purlka-purlkayijala.  Ngayilki
karnalu marnkurrpalku nyinami nyampurlaju -- Yurntumurla.  Mukulu
palija purlka-purlkaju.

Ngulawarnuju, pardijalpalu.  Kakarraralpa pardija
Yarlarlinjikirra manu Warntaparrikirra.  Yanulpalu---u.
Nyinajalpalu.  Yinyarralpalu Nyirrpipinkirla nyinaja.  Wu--u
ngakalpalunyanu nyangu.  Ngarrinja-yanuyijala yangkaju yapapatu.
Yali kujalu yatijarra yanu yangka yapa, ngulajulpalunyanu
ngarrurnu.  "Ngaka wajarlipanyanu nyanyi.  Ngakarlipanyanu
nyanyi.  Kala nyampuju karnalu yani jurnpurnpukurrawiyi.
Jurnpurnpukurra karnalu yani."  Jurnpurnpu ngulaju kuluparnta.
Yalinyalpalunyanu yimiji yungu pirlingawurrpa.  Kalalu
pajurnurra, pajurnurra, pajurnurra.  Jurnpurnpu kalalu
pajurnurra.  Kalalu wantakurra yirrarnu.

Muturna-muturnarlu kalalu miyiparduku kunarrikingarntirliji
karlaja yurturlunyayirni -- yarlaju.  Manu ngamarnarlangu kalalu
yurturlu karlaja--a.  Walyaju kala luurl-nyinajalku -- yarla
nyanunguju.  Nyiyarlulpajana nyanunguju yali yungu?
Kankarlarrarlulpajana yungu Wapirrarlu.  Wapirrarlulpajana yungu
yalumpuju yarla.  Ngulawarnuju, yarla yalumpulku -- mardi kala
pungu yalikari-yalikirrarlalku -- kala luurl-nyinaja.

Kalalu yatijarra yanu -- jurnpurnpujangkaju -- pajirninjarla.
Nyarrparakurra kuja?  Yalikila kalalu yanu karlarra
Parrikirlangukurra.  Pawala kalu karri manu warnirri kalu
ngunanjayani puujurla.  Ngulawarnuju kalalu nyinaja yalirla
panmangka Warnirripaturla.  Kalalunyanu rdipija yalikirra.
"Yapangku nganta yungkurnu warlu ngajarrirli."  Karlarrangurlu
kala yarnkajarni Pirlinyanungurlu.  Kala warlu yungkurnu
kulkurru.  Kalanyanu warlungku ngarrurnu.  "Karinganta nyampukula
yanirra.  Yanirra karna nyampukula.  Pamakupurda waja,
jurnpurnpukupurda."  Ngulaju jurnpurnpupiya yalumpu -- yangka
kalalu warirninjarla mardarnu -- kalalu kanjanu.  Nyiyarla kalalu
warirninja-mardarnu?  Kala wirrijirli kalalu warurnu --
pakarlirla -- kintilarrirla.  Ngulangka kalalu wurulypa
yurrpurnu.  Kala ngapawangurlu yarlurnu -- lawangku.  Kala
ngunaja parduna.  Ngapaju ngayi kala wantija nyanunguwana --
jurnpurnpawana -- kankarlu.  Pakarli yalumpu, nyarrpara kuja
kalalu manu?  Yalumpukula kalalu manu Yarripirlangurla manu
Kumarlparla manu Palkakarrinyarla.  Pakarlijilpalu kanjanu
yalumpu Waturlpunyurla.  Waturlpunyu yalumpu ngurrayijala ka
karri yapapatukurlangu.  Kalalu kangu---u jurnpurnpu yawu!
Kalalurla wapirdi yungu yangkaku purlkaku yinyaku kuja
Pirlinyanungurlu yarnkajarni.  Jurnpurnpukari kalalurla yungu
ngaka nyanungurlujuku larra-larra -- pulkurnarrinyayirnilki.
Kala witakari-witakari kalalunyanu kangu.

Rangkarrkurlu kala yarnkajarra.  "Karinganta karnalunyarra ngaka
kuja nyanyi.  Nyampuju karna pina-kulpari-jarri.
Karingantarnajana yalijiki yirrarnurnu.  Karnta wajarna yalijiki
yirrarnurnu -- kulkurru-kulkurru kajulu nyinami mardawana."
Jirramakari-jirramakari -- panulku yurntalnyanuju -- yangka
yurntalpirdi manu watiyijala yangka yaparranjirlangu -- mangi --
manu watiyijala.  Ngulawarnuju kalajana yirrarnurnu mardangka --
muljungka -- ngapangka.  Ngulawarnuju kalalu yalikirrajuku
kalajana kulpajarra.  Warluyijala kala yungkurnurra kulkurru.
Kutulku kala yungkurnu.  "Karinganta yalikila purlkangkuju
yungkurnu."  Kalalurla wardinyi-jarrija.  Kalalurla
wardinyi-jarrija -- purlka nyanungukuju.  Yi---i!  Pakuru kuyu
kalajana yungu pirlarrpa,pilja, warrarna manu nyiyakantikanti.
Kalalujana yungu.  Ngayilpa purlkaju nyinaja kuyu-pungunyayirni.
Yangka yalumpu minija (manjawardingkirli kalu ngarrirni
minija) kujalpalu ngarnu puujurla.  Kalalu pungu warrukirdikirdi.
Ngula kalajana kanjarla yungu panukariki yaparranjiki yaliki
mangiki, yaliki yurntalnyanuku, yaliki yangkaku watikilkija.
Lawa kalajana kujamirnimirni yungu -- kuyuparduju.  Nyanungurlu
kalalurla yungu ngapa manu miyi yarla -- kuja kalalurla yungu,
kala wardinyi nyinajayi, yaliwardingki kala nyinjayi.  Wuu...
yalikirrajuku kalalurla turnu-jarrija, panukari kalalurla
kulpajarra. Yalumpurra kurdu-kurdulkuja, kala nganimpanyangupurnu
kujalpalu lirri-nyinaja Janyinkiyirla, Pirlinyanurla.
Jutururrparlalpalu nyinaja yali karlarra, manangkarrarlalpalu
nyinaja kujapurda karlumpayi.  Ngakalpalu jinta-jarrija.
"Kakarrararlipajana yani, marda kalu nyina."
Jintakumarrarnilkilpalu yalumpurlalku Kanarrirlalku jinta-jarrija
manu Panmangka.  Panma yirdi karna ngarrirni warnirri witawangu
ka nguna manangkarrarla -- manu Rilyi, Pawarlayijala Rilyiji.
Ngayi kala nguna yitingka-yitingka.  Ngulawarnuju
yaliyijalalpalunyanu yangkaju warlu milki-yungkurnu -- yalirlaju
-- Panmangka -- yalumpurla Parrikirlangurla -- ngulangka.
Nyinajalpalu.  Yarlalpalu karlaja.  Miyilpalu wanakiji manu.
Wanakijilpalu manu -- yalumpurlajuku.  Manulpalu turlturrparlu
panturnu.  Ngulawarnuju nyinajalpalu.  Ngarnulpalu
yalumpuwardingkirlijiki.  "Miyi wirilki, kalarlipa nyina kuja
marnakurrantupalparla."  "Marnakurrantupalparla ngayi karlipa
nyina."  JIntalpa jalpanku wangkaja.  "Yuwayi, katirni karnaju."
Jukanyayirnilpa wangkaja -- juka.  Yangka yalumpurla karnta kuja
kala mardarni yalirli -- narrunpanyanu nyanungukupurdangka.
Ngulanyalpa juka warlalja wangkaja.  "Yuwayi, katirni waja karna
jalangurlu."  Nyinajalkulpalu---u.  Kurdijirlajulpalu
wirntija---a.  Wirntijalpalu, wirntijalpalu, wirntijalpalu...
Rangka-rangka-rangkarrparni-ngarnulpa.  Ngulawarnuju,
nyinajalkulpalu.  Yakarra-pardijalpalu mungalyurru.
Wuraji-wuraji ngulayijalalpalu yaliji ngunaja.  Ngunajalpalu.
Ngakalpalu wirntija.  Ngayi yangka kirrirdikirrawarnurla.  Kala
nyampu marnakurrawarnurlanyalu wirntija mungangkaju.
Ngulawarnujulpalu nyinaja.  Ngayilpalu nyinaja.  Wirlinyilpalu
yanu panukari.  Kuyukulpalu parnka.  Maliki warnapari --
kanjanulpalunyanu panujarlu kuyukurlangu -- pakurukurlangu --
marlukurlangu manu ngayakurlangu.  Marlulpalu yirri-kujurnu.
Manulpajana.  Kulalpa warlkurr-manu.  Kula ngayilpa
"yawayawaa---a."  Ngayilpa kuja-jarrija.  Kulalpa warlkurr-manu
nyampurrapiya kujakalu warlkurr-mani.  Yapakarilpalu nyinaja
warnapariji. Ngulalpalu nyinaja.  Nyampurraju kalu
warlkurr-manilki.

Ngulawarnuju nyampunya karnanyarra yirri-pura purdangirli,
yangkaju kurdu kujalu yunparnu -- lawa-manu yalirlajuku Panmangka
ngapangka.  Yunparnulu -- marnakurrawarnurlawiyili nyinaja.
Ngulawarnuju, kirrirdikirrawarnurlalku nyinaja.  Ngulawarnuju,
witilkili warurnu.  Witilki kirrirdi-kirrirdi yangka
mirrijijarrarla kujakalu juka-yirrarni -- ngulalku.
Purunyungulku, ngulawarnuju yanu.  Purunyungulkulpa wapajarra
tarnngalku.  Yaliwarnuju kala yalumpujukuyijalalu yawu-pardija
yangka kurdukuju kirrirdikirrawarnurla.





Wangkami karnangku jalangu.  Yimi ngarrirni karna, napalparla
kujalpalu marlu panturnu, napalpangurlu -- wangkami karna jalangu
-- kalalu panujarlunyayirni panturnu.

    Ngulawarnuju, kalalu puranjarla yangka jintarlangu manunjunu
-- kuyupardu nyanungu marlu -- wajampa-wajamparlunyayirni.
Wajampa-wajampanyayirni kalalu nyinaja purlkapatu.  Kalalu
maninja-parnkaja kuyu marlu -- kuyu marlu.  Nuu anything, nuu
anything-ilpa karrija nyampurla wiri-wirirlangu puluku
walypalikirlangu -- lawa.  Lawalpa karrija.  Marlumipalpalu
nyinaja -- nyampurla.  Nyampurla -- Central Australia-rla --
kulkurrujarra -- kala karrijayi -- marlumipa.

    Ngulawarnuju, kalalu yalumpuju marlu panturnu
naparlpangurlurlu.  Ngulawarnuju, kutu kala wantija.
Ngulawarnuju, wurnturu kalalu puranjarla manu.  Karinganta nyurru
palija -- marluju.  Panukari kalalu wantija kutujuku.  Ngula
kalalujana kultujuku -- kultujuku panturnu mirniwana -- kultu:
Kalalu panturnu wakirdi.  Marlumarrinyayirnilpalu nyinaja
namu-namunyayirni.  Kulanganta yijalyi yalumpu, kuyupardu, kalalu
nyanjayalpija.  Kulanganta rapurlu-jangka -- lawa --
kurlardajangka -- kurlardajangka.  Kurlardaju yurturluyijala,
yalirli kalalu panturnu.

    Ngulawarnuju, junmalparnalu mardarnu kuyukuju -- wurlampi,
junma, kantinyayirni -- kantinyayirni yirdi.  Yalirli kalalu
pajurnu.  Ngulawarnuju kalalu kanjayanurnu wirijarlu, manu
pikirri kalalu kanjayanu rii-pinjaku kurlardaku. Ngulawarnuju,
kalalu lawa-manu yalumpu marlu -- ngayi yapa panu kalalu wardinyi
nyinaja -- kuyukuju.  Yirrimijirlangu kala karlija.  Kalalu
jintawarlayi ngarnu.  Wirliyarlangu yalumpu.  Nuu kalalu kujurnu.
Kalalu jintawarlayi purraja -- ngirntipinki, wirliyapinki,
tarltipinki, yalumpukula kalalu purranjarla kangurnu.
wirliyajarra, nyampujarra, ngirnti, murlku.  Kalalu kangurnu --
jintawarlayi -- yalumpuju kuyu.  Kalalujana yungu yapaku,
kanjarla.

    Yapakari kala kulpaja jarrarda.  Karntajarra jirramaku,
kalapalangu kuyupardu kanjarla yungu.  Yapakari, panukari, kalalu
yampirri nyinaja.  Yupukarra, warluparntawardingki, warluparntaku
-- yapaku. Yupukarra kalalu panujarlu kalalu nyinajayi.  Kalalu
jangku-pungu karnuruku yangkaku yampirriwardingkiki -- karnta.

    "Nyampu waja -- manta!  Karntakari jintakari manta!"

    Kalalurla ngarrurnu -- nyampuwardingkirli.
Nyampuwardingkirli.  Wurnturuwardingkiwangu, Warlpiri kalalu
nyinaja -- warrmarla.  Warrmarla kalalu nyinaja --
nyampuwardingki -- manjawardingki -- warrmarla.  Karnta kalalurla
yungu.

    "Karinganta yalumpukula.  Nyuntuju manta!  Kalykalyapuraji."

    Ngulawarnuju, kalalu kangu.  Kanjarla yungu -- purlkapaturlu
kalalunyanu payurnu.

    "karingantarla yungka -- juju -- yungkarla!"

    Kalalurla yungu jujulku.  Kalalurla yungu juju.
Half-a-money-jalalpa ngunaja nyurruwiyiji.  Ngulaju yapakurlangu.
Jalangu karlipa maniyirlalku nyinami -- walypalikirlangurla.
Manu kalunyanu karnta mani walypalikirlangurla.  Nyampu
kamparruwarnu, kujalpalu nyinaja, ngulajulpalunyanu karnta manu.
Ngarrurnulparla -- jampirtiyinyanurlu kuyakuyarlu, yangka
tirnapardurlu.  Marda jurru-yarlurlu, marda jangarnkakurlurlu,
wakurlujarlukurlurlu.  Ngarrurnulparla.  Walilpapala jirrama
nyampujarra purlkajarrapala wangkaja.

    "Manta!"

    Ngulawarnuju---u, kalapalangu yangkajarra wati, kala
kangurnu--u karnta -- nyanungu yalumpu.  Kala kangu, maninjarla
-- jarrardarlu.  Jarrardaarlu kala maninjarla kangu.  Kangu---u.
Kala yirrarnurra ngapangka.  Kuyuku kala nyanungu wati parnkaja
-- kuyuku -- pantirninjaku -- marluku.

    Ngulawarnuju, kala yijardaujuku nyangu.

    "Karinganta ka yalilki ngunawu!  Yamangka -- marntarlarla."
Marntarlarla yirdingka -- marntarlarla.  Yurakangulpa kaninjarra,
kaninjarra, kaninjarra, kaninjarra.  Yanu, yanu, yanu, yanu,
yanu, kutulkulpa yangka kankarlu-jarrijalku, pikirrilki
kijirninjakungarntilki.  Kankarlu-manu yalumpu kurlarda.  Kala
purturlujuku muurl-panturnu pitipiti.  Tiji-pinjayanu kala,
wantija kala wurnturuwangu -- kutuyijala.

    Ngulawarnuju, kala yamakurra yangkakurra kangurnu.  Kalarla
kuna parlka-manu.  Kala rdipiny-yirrarnu.  Rdipinypa kala watiya
wita nyampupiya yirrarnu -- nyampu wita -- nyampurla --
yimangikijaku.  Kala rdipiny-yirrarnu -- yimangikijaku.

    Ngula karna nyampu ngarrirni yimi ngurrjunyayirni --
jarlupatukurlangu kujalpalu nyinaja nyurnu-nyurnukurlangu.
Jalanguwarnuwangu kujalpalu mardarninjayanu -- lawa.  Kulalpalu
kuyu pungkarla yupujurla -- lawa.  Nyinami kalu
walypalikirlangurla.  Nyampu kujlpalu nyinaja --
kamparruwarnupatu.

    Ngulawarnuju, yangkangku watingki, parlka-manurla --
yaliwarnuju -- yamangka -- yupurnu, yupurnu, yupurnu yinya
kijirninjawangurlu.  Yupurnu, yupurnu, yupurnu kunayijala
kujurnu.  Kunajurla muku kirlka-manu -- tarltiji.  Ngulawarnuju,
jawujawukurra kala muku yupurnurla.

    Ngulawarnuju, nyurdi-maninjarla yarnkaja -- karri, karri,
karri, karri, karri, karri...Ngulawarnuju, kala kulkurru kujurnu
-- yamakarirla kala pirri-manu.  Nyinaja kala.  Ngulawarnuju,
kala yarda yarnkaja -- karri, karri, karri, karri, karri,
karri...Kala nyanjarnu yanu.  Kala yaliji yangkaku karntaku warlu
rduyu-karrijarla.  Rduyu-karri karla warlu -- yulyurdu.  Kala
nyanjarni yanu.  Ya...Karnta yangka wali nyanunguku kalinyanuku
wardinyi-jarrijalku -- kuyupardukuju -- marlukuju.  Yalumpuju
kala wardinyi-jarrija -- karntaju.  Kala wardinyi-jarrinjarla,
nyarrpaku-nyarrpakurlu, watingki kala kapanku
jararr-jararr-pungu walya wiri -- ngapa ngarninjarla.  Kalarla
ngapa yungu.  Miyipardu ngaka kala yampija.  Ngapawiyi kala
ngarnu.

    Ngulajangkaju, jiwirrilki kala manu.  Jiwirrilki, warlu,
warlu yurrurru yarrpurnu kuyuku marluku.  Ngulawarnuju, purraja,
purraja, nyarrpaku-nyarrpakurlu purraja, purraja, purraja,
purraja, purraja.

    Ngulawarnuju, kala yipangkulku jutu-manu.  Ngayi kalajana
jutu-manu -- jintawarlayi -- wirliyanganjanganja -- yungu purraja
-- wirliyanganjanganja, ngirnti, wirliyajarra.  Kalajana
jutu-manu.  Murlku yalumpu kala yarlungka purraja.  Yangka
yarlungka kala purraja.  Kala purraja, purraja, purraja, purraja,
purraja.

    Ngulawarnuju, kala yampija.  Kala wurrangku yangkaju
milya-pungu.  Tarltiwiyi kalalu ngarnu japakuju.  Wirliyalku
kalalu munu-pakarnu.  Ngirntiji wurra ngunamirra ngakaku --
ngirntiji.  Kala kampaja. Nyarrpa kala.  Kari wurnturujangka,
kalaka kampami.  Wakurlu kala parntarnu -- nyarrpanyarrpakurlu.
Kala pajurnu, pajurnu, pajurnu...kuyuparduju.  Yirrimiji yangka
yalumpu, muulpa karlija -- nuu.  Muurlparlulpalu ngarnu -- yalyu
yalumpuju.  Yalyuju yangka kujakalu nyampu wardingkirli
kijirnilki -- jalangu-jalangurlu.  Kamparruwarnupatu kujalpalu
nyinaja, ngulajulpalu yalyuju ngarnu jintawarlayi.
Nyampukulpalurla yungu -- nyampuju -- pulykuku -- nyampurraku.
Yalyujulpalu ngarnu -- jintawarlayi.  Ngarnulpalu jintawarlayi.

    Ngulawarnuju, pajurnu, pajurnu, pajurnu, pajurnu.
Yungulparla -- kantumi, karrpa, purturlu, nyilima, karrpa,
mirntilyiyijala.  Mirntilyi ngayi ngaka kala yirrarnu --
mirntilyi, miyalu, ngirnti, wanupurrku.  Kala kujayijala kala
ngunanya.  Nyampu kala ngarnu, ngarnu, ngarnu, ngarnu... Kalalu
panukari yangka nyinaja yalijiki.  Yangka kirringka, kalalu
nyinajayi -- kirringka.  Yalijala kalalu wapirdi miyi --
witawita -- wapirdi -- yaliki kalalurla luurl-nyinaja ngarntu.
Kalalu karlaja, karlaja, karlaja yangka yaliwardingkirli,
kirriwardingkirli/.  Nyampu kalapala jirrama nyinaja.  Ngulawarnu
kalapala ngarnu -- jintawarlayi.  Kalapala lawa-manu, parrrakari
manu parrakari.  Parra jirramakujala kalapala ngarnu.
Ngulawarnuju, parrapatuku marnkurrpaku.  Linjilki ngurrangkarlu
kalalu ngarnu -- kuyuparduju -- marluju.

   Ngulawarnuju, kalapala yarnkaja.

    "Yanirli -- ngapakarikirralku."

    Yanu kalapala---a, kurduju kalapalangu yalirlajuku
palkajarrija -- kurduju -- wiyarrpajala.  Watikirlangu
yalumpurlu, nyiyarlu kujalpalurla yalumpurlu yungu?
JUkurrpawarnuyijala yalumpuju, kalalurla yungu yalumpuyijala
kankarlarrarlu.  Kalarla yungu Wapirrarlu.  Kalajana yungu
kurduju.  NYampuwardingki kurdu, kalalujana yirdi-manu --
jukurrpa -- jukurrpapiya -- jukurrparla -- nganayi wantawanta.
Wantawanta yirdi, ngulapiyayijala kalalu nyinaja walypalipiya --
yapa nyampuwardingkiji -- wirriya, karnta kalu nyina.
Wantawantarlujana yirrarnu.  Wantawanta yangka mirnimpipiya --
yalyu-yalyu, mirniwana, wantawanta nyanunguju.  Nuwu karna
nyampurla nyanyi yamangka -- lawa.  Ngayi karna ngarrirni
wantawanta yirdi, Japaljarrirlilpa milya-pungkarla.  Japaljarriki
karnarla ngarrirni story.  Yalumpu karna wangkami.  Yimi karnarla
yimi-ngarrirni -- yalumpurla jukurrparla nyampurla kujalpalu yapa
panu nyinaja.  Ngulajulpalu nyinaja wantawantawardingki.
Warrmarla yirdi -- warrmarla.  Yatijarrangurlulpalu yanurnu.
Yangkangka kala wati yananyarra.  Yatijarrangurlulu yanurnu
panukari.  Kalalu yupukarra yangka yananyarra yali.  Kalapala
kurduju yalirlajuku kalarla palka-jarrija.  Kurduju yangka
yalirlajuku.  Kaparlinyanupardurlu kala nguyu-yirrarnu.
Kaparlinyanupardu jurdaljanyanu nyanunguku kalarla yurrunju-yanu
yalumpu watiki.  Kalarla yurrunju-yanu, manu karnta
nyanungunyangu, kala puraja -- nyampunya wati jurdaljaju --
jurdalja -- makurntanyanu.  Malirdinyanulparla nyampuku karrija
nyampu watiki -- nyampuku.  Yungulparla, nyampurlu karntangku,
nyampu jurdaljaku.  Walilparla nyampu yungu kamina
nyanungunyanngu -- karnta.  Ngulawarnuju, kurdulkulparla
palka-jarrija -- yangkaju nyampurlu kaparlinyanuparudrlu
nguyu-yirrarnu.  Nyampurlulpa nguyu-yirrarnu.  Warlulparla warlu
yarrpurnu -- marrmarrpaku, marrmarrpaku.  Warlulkulparla
yarrpurnu ngamardinyanurlu -- nyampurlu.  Wali
kaparlinyanupardurlulpa nguyu-yirrarnu.

    Ngulawarnuju, warlulkulpa yarrpurnu -- nganayi wardarrka --
kukukujaku -- yungu nyina jami -- yalumpu yaparranji wita --
pirltirrka.  Warlungku kala pulirrji-manu -- pulirrjilki kala
yalumpu kurdu nyinaja -- yangka yumurrumurrukujaku --
yumurrumurrukujaku.  Warlungku kalujana nguyu-yirrarni
pinangkalparlu jukurrpawarnurla.  Jukurrpawarnu karna nyampu
yirri-pura.  Nyampu karnangku ngarrirni jukurrpawarnurla.
Warlungkulpa nguyu-yirrarnu.

    "Wurra ngari karna nyina -- parrapatuku."

    Yalumpurla palka-jarrija wita -- mardukujaparduyijala.
Mardukujapardurla palka-jarrija.  Ngulawarnuju,
ngurrapatukuyijala kapu nyina -- yampirrirla.  Nyampu wati ka
yampirrirlayijala nguna.  Yampirri kala ngunajayi.  Ngayipuka,
kuyuju, warntarlajuku kala yirrarnurnu -- yalikanjayi.  Kuyu
nyanungurlu ngayi kala marlangkarra manunjunu.  Manu nyampurlu
karntangku -- ngurrjupardulku -- yangka wijiniwangulku,
wijiniwangulku, ngulaju lawalku -- yalumpuju yulyurdurlu
ngurrju-manu -- wardarrkarlu -- wardarrkarlu, watiyarlu.
Ngulajangkalpalu yarrpurnu -- wardarrka, jirrpirinypa.
Jirrpirinypalkulpalu yarrpurnu.  Ngulajulpalu nyampu
pulirrji-manu.  Wardarrkalpalu purraja.  Yulyurdu nyampurlu
kampaja -- yulyurdurlu warlungku -- lawa.  Ngulawarnuju mukulu
jutu-manu nyampuju walya.  Yalumpujulu jutu-manu -- nyampurluju
kaparlinyanupardurlu.

     Ngulawarnuju---u, parrapatukuyijala nyampu karnta kala
nyinajayi -- wurra.  Wurra kala pulirrji-jarrija nyampu.
Ngulawarnuju---u, kala kuyu panturnunjunu waliyijala,
parnkanjarla.  Kakurrumparra kala yanu---u, yanu, yanu, yanu,
yanu, yanu, yanu, yanu.

    "Ya! Nyampungurluju kuja karlarra-jarrimilki."

    Ngulawarnuju kala karlarra-jarrijalku.  Kala yijardujuku
wirliyaju yitaki-manu.

    "Karinganta kuja kulpanyarraw!  Ngayi nyampurla ka nguna.
Nyampurla marda ka nguna.  Nyampurla marda ka nguna manjangka."

    Jirrijirrirnparla ngawungka manjangka, kala
wurrangkujuku---u wirliyaju pura-puranjayanu---u yijardu...nyampu
turlkun-nyinanya.  Turlkun-nyinanya wirriyajarlu -- kurlpirra.

    Ngulawarnuju kala panturnu --  kurlardakurlurlu.  Kala
rarra-maninjayanu.  Kurlardakurlu kala purajarra, purajarra,
purajarra, purajarra.  Nyampu wayi ngarra yangkaju palija --
kamparrujuku.  Nyiya kuja kala panturnu?  Nyampu kultu -- wakirdi
00 nyampuwana.  Ngulawarnuju, kala manu.  Kalarla kunalku
parlka-manu yamangkarlu.  ngulawarnuju, watiyalku kala yirrarnu
rdipinypa.  Kala kunakulku, tarltikilki yupurnu.  Yupurnu,
yupurnu, yupurnu, yupurnurra nyarrpakunyarrpakurlu ngayi,
nyanjakarra-nyanjakarrarlu.  Yapakujakuju -- muurlpa --
nyanjakarra-nyanjakarrarlu ngayi.  Nuulpa yangka
kaninjarrakarirlangu nyinaja -- lawa.  Kankarlarrakari kala
ngurungka warri-nyangu -- yapakujakuju.

    Ngulawarnuju, karlarra pardija -- nyurdikirlilki karlarra.
Karrkamirra, karrkamirra, karrkamirra, karrkamirra, karrkamirra,
karrkamirra, karrkamirra.  Yarda kujurnu yamangka.  Ngayi yangka
nyinaja yamangka witaku.  Nyinaja, nyinaja, nyinaja,
nyinaja,walykangka -- nyarrpaku-nyarrpaku -- ngayi.  Kurlarda
manu, kurlarda manu.  Ngulawarnuju marlulku yarliny-manu.
Ngulajangkaju yarnkaja -- karri, karri, karri, karri, karri,
karri, karlarra, karlarra, karlarra, karlarra, karlarra.  Yawu!

    "Yalikila kuja yamaju parntarrimirnim -- yujukuju."  Kalalu
wangkaja.

    "Karinganta yangkaju yananyarni kuyukurlu waja -- kuyukurlu
waja, rdipijarni."

    Karnta nyampu kala wardinyi-jarrija -- karnta
nyanunguparnta.  Kala nyinaja wardinyikarra -- kuluwangu --
ngurrjunyayirni.  Kula kulu-jarrija -- lawa.  Ngurrju kala
nyinaja watiyajala.  Kuja kala yanurnu.  Kalarla karnta
nyanungunyangurlu yungu ngapa - manu miyi kalarla yungu wapirti.
Ngula kalarla yungu.  Kala miyi wita ngarnu.  ngulajangkaju kala
walyalku jararr-pinjuku rdirri-yungu.  Kalarla marlukuju walyalku
pangurnu -- marlukuju -- kujakanjayi.

    Ngulajangka kala jiwirrilki kujurnu, kujurnu, kujurnu,
kujurnu, kujurnu, jiwirrilki -- warlu manu rdalyku - wirijarlu.
Watiya rdalyku kalanyanurla purranjaku yirrarnu.  ngulawarnuju,
kala purraja, purraja, purraja, purraja nyarrpaku-nyarrpakurlu.
Kala jutupirdipirdi-manu walyangkalku -- yipangkulku --
warlungkulku -- yalumpurlu yipangku -- warlungku.  Ngulangku kala
jutupirdipirdi-manu jintawarlayi.  Jintawarlayi ngayi kalajana
purraja.  Jintawarlayi kala purraja -- jintawarlayi.

    Ngulawarnuju, tarltiwiyi kalalu ngarnu japakuju --u.
Karntangku kalarla ngamardinyanuparduku kangurnu. kalarla
watingki -- wanupurrku pajirninjarla yilyajarra.  Wanupurrku,
nyanungurlu kalarla yirrarnurra.  Yaliki kalapalangu karntaku
manu watikiyijala kalapalangu ngunanjayanu.  Wanupurrku
kalapalarla yungu -- kurrijinyanuku.

    ngulawarnuju, kampaja, kampaja, kampaja, kampaja, kampaja
nyarrpaku-nyarrpaku ngayi.  Kala watiji wangkaja:

    "Karinganta wurnturujangka.  Kuyupardu wantajangkaju."

    Nyampu wanta kankarlarra kala ngarrurnu - wantajangka.
Wantajangka yalumpuju kuyu -- wurnturujangka.  Yi---i!
Nyarrpaku-nyarrpajurlu kala pajurnu pajurnu pajurnu pajurnu
pajurnu pajurnu pajurnu pajurnu -- karrpa, kultu, wanarri,
kantumi, mirntilyi.  Kultu kalarla yirrarnurra yaliki
kurrijinyanuku.  Ngula kalarla yungu -- wanarri, kantumi.
Kultuyijala kalanyanu yirrarnu.  Purturlu, ngayi yaliyijala
kalarla purturlu yilyaja.  kala mirntilyi -- kuja.  Wanarri
jintawarlayi kalarla kurrijinyanuku yungu -- malirdinyanuku --
karntajarduku.  Karntajardulpa nyinaja nyanungu ngurrjunyayirni
yilpalu nyinaja langarrpanu.  Kala nyampu jalangujalangu
warungka-warungka kala jalangu lirri-nyinaja --
warungka-warungka.  Ngulawarnuju, yungulparla.  Pardijalpalu
ngapakarikirralku.  Yanulpalu kurdupardujkangkaju
yirrirlijimardalku -- wita yangkajulpa yirrirlji-kangulku.  Kala
yajayaja wangkajalku nyanunguju wita karntaparduju.  Kala
wangkaja: "Yaa, taa, taa..."  Yangka wita kamina pardu -- karnta
-- karntapardu.

    Ngulawarnuju--u, ngapakarikirralkulu yanu.  Kala nyangu --
watingkiji yalumpu.

    "Kariji, kari yalumpuju kuyu ngarninjaku yanurnulku."

    Karnta yalumpuju yurrurnu-jarrija -- yalumpu
kurdu-kurdukurlu, witakurlu, jintakarikirli.  Kala
yurrurnu-jarrijalku.  Kala kurrurnu-jarrijalku -- jintakarikirli,
witakurlu, kurdukurlu.  Ngayi karnangku yirri-pura, ngayi
karnangku yimi yirri-purra nyurruwarnupatu.  Ngulawarnuju, kala
miyi nyangulku watingki yalumpurlu.  kala nyangu.  Ngulawarnuju,
kala nyinajayi miyi ngarninjarla kala yamangka ngunaja jardaju.
Nyiyarlu kala mata-manu?  Yalumpurlu witangku -- kurdukarirli.
ngula parntarrijarla -- karntapardukari -- jintakari -- wita --
kurdu.  Ngulawarnuju, nyinaja, nyinaja, nyinaja, nyinaja
ngurrjulku.  Lawalku ngurrju ngayi walakarralku karrija karntaju
kala warru wapaja.  Nyinajalu, nyinajalu, nyinajalu, nyinajalu,
nyinajalu yangka yalinya - warnirripaturla.  Nyinaja, nyinaja,
nyinaja, nyinaja,nyinajalu.

    Ngulawarnuju, miyikilkipala yanu ngamarlangu -- karnta
yangka jurdaljanyanu yali, marrkirdijilpalu manu -- miyi yangka
mukaki.  Mukakilpapala manu.  Manu miyi marnikiji.  Pakarnurra,
pakarnurra, pakarnurra, pakarnurra, pakarnurra, pakarnurra.
Mukakijilpapala pakarnurra, pakarnurra, pakarnurra.  Kala
mukakijilpapala wayi-purrurnu.  Wayipurrurnu kala walyakurra
kala yangka pirlpirl-wantijarralu.  Ngulawarnuju kalalu linji/
yukurirli kalalu katurnu -- ngamarlangu.  Kurdupardu yangkaju
wapanjamardayijala -- jintapardukari kapirdinyanuparduju --
ngawurrunyanupardulku witaju.

    Ngulawarnuju yalijala warru wapajapala -- yaliwanayijala.
Kurlulumpayilki yanu -- kurlirralku yinya yanu -- watiji.
Yikaki-manu.

    "Karinganta kalu nyampuju ngarni panungku wanyaparntarlu --
wanyaparntarlu -- yankirrirli.  Kala yirntati pungulku.
YIrntatilki kala yirrarnu---u.  Yujukulku kujalku---u.
Warrukurdukurdu -- kujakanjayi.  Nyampunya ngapaju.  Nyampungurlu
yungu pantirnilki.  Kala kujarni yanurnu. Kala kujarni yanurnu.
Kala kujarni yanurnu.

    Ngulawarnuju, kurlirrangurlulu rdipijarni -- panujarlu.
Kuyu karna ngarrirni wanyaparnta -- wirijarlu -- marlupiyayijala.
Yii---i!  Yijardu yangkajulu yunta pajurnulkawu!  Ngawu, ngawu,
ngawu, yangka jilyijilyirrpanyayirni parrkakurlu -- marujala
nyanunguju jintirrjintirrpapiya wapaja maru.  Marunyayirni --
nyampupiya -- yalipiya -- jintirrjintirrpapiya.

    "Yijardu ka yanirni.  Yijardu ka yanirni.  Yijardu ka
yanirni.  Yijardu ka yanirni.  Nyanungujulpa watijilpa ngayilki
ngarlingarlilki jungkurr-karrija.  Ngarlingarlilkilpa kurlarda
ngarnngu-wirntikirliji jungkurr-karrija -- nyanungurla kuja
pirri-manu.  Nyangulpa.  Yirri-yirri-puraja.  Kari jintakaripuka
pirri-manu.  Ngulawarnuju, yangkaju kulkurruwarnulku pirri-manu.
Ngulawarnuju, yangkaju payangkalkulpalu yanurnu yalikirra yangka
jintirrjintirrpa maru.  Ya!  Kultujuku jukanpirlirri-yirrarnu
nyampurlu watingki -- nyampurluju.

    Lawa.  Tiji-pinjayanu yangka wurnturu-jarrinjawangu,
kujakanjayi purrparlu-kangu kurlarni.  Kurlarni wantija.
Nyinaja, nyinaja, nyinaja, nyinaja, nyinaja.  Manngi-nyangulpa.

    "Ya! Nyiyakujurnajana maju-manu -- panu?"

    Jintirrjintirrpa, ngawu, ngawu, ngawu, ngawu, ngawu, ,
warrpalypa -- wirijarlunyayirni.  Nuu jara witakurlu --
nyanunguju nganayi wanyaparnta.  Kurlardarluyijala panturnu
narnnguwirntirli.  Ngula panturnu -- mirnimpa kirikiri.
Ngulawarnuju, kangurnu, kangurnu, kangurnu, kangurnu -- yirrarnu.
Kakarraraju wuruly-yirrarnu wurnturukurra.  Yatijarrangurlu kaji
rdipijarni kajika wangkanjini -- marnturlkajarralu
wangkanijinanu.  Turnu-turnu-manunjunulpalujana panujarlurlu --
wanyaparntarluju.  Kanardirla yirri-purayawu -- yatijarra kaji
kulanganta nyiya kuja pulukuku kulanganta -- kiriwuruwuru karri
walyaju.  Kiriwuruwuru karri kajikarla walyaju.  Jurdulku kajirla
pardija -- nyanunguku kuyuku nganayiki wanyaparntaku.  Yanurnulu,
yanurnulu, yanurnulu, yanurnulu, yanurnulu, yanurnulu, yanurnulu,
yanurnulu -- karrijalpalu.  Karrinjarla
kaarrja-kaarrjarlulkulpalu nyangu.  Wirtirla-nyangu.
Ngapajulpalu yalumpu wirtirla-nyangu -- ngapa.

    Ya! Ngulakarrakarrajukulpa wurnturu-jarrinjayanu.  Yalilki
pirdangirliwarnulkulpa wangka-wangkanjayanu.  Yalilki ka
kulkurrujalku yani-yaninjayanu, yani-yaninjayanu - yanurra,
yanurra, yanurra, yanurra, yanurra, yanurra, yanurra, yanurra,
yanurra, yanurra.  Ngulawarnuju, ngarilkilpa warrukurdukurdujulpa
ngayi parntarrija, yangka jurdi-manu nyampurla ngarlingarlirli --
wardu-karrinjakarrarlu nganayi jurdi-manu.  Ngarlingarlirliyijala
ngayi kujarlujana jurdi-manu.  Jurdi-manu, manu, nyangu, yawu!
Kujarlulpa yangka nyangu -- kujarlu.  Ngalirrijilpa
jaarn-karrija.  Kujajulkulpa nyangu.

    "Nyarrpararlu kuja pantirni yali japarna pantirni.  Kari
yampimirnirna yalumpujuku pulkurnpakarrikarriji."

    Yardurru, parntaparnta kujaka nyina, pulkurnpakurlu,
yamakurlu, ngulalpa jurdijurdi-maninjarla purturlulku tarnngajuku
rdilyki-panturnu.  Yalumpuju jurujuru-wapaja -- ngapangkajuku.
Jurujuru-wapajalpawu!  Ngayilkilpa rdiwalykarra pungu watiyarlu
yalumpurlajuku.  Yangkajulpalu nyampujarrayi -- jirrama panturnu.
Panukarili rdululu-nyinaja.  Panukarili parnkaja.

    "Yi--i/1 Manurna nyarrpa-mani?  Manirna yangkaju nyampu?
Tumaji jintawangu.  Kulalparna nyarrpangku manaji
-mantarla.  Yi---i!"

    Purraja, purraja, purraja, purraja, purraja,
nyarrpaku-nyarrpakurlu yinya rdakungka kakarrara.  Purraja,
purraja, purraja, purraja, purraja jiwirriji.  Tarlti purraja.
Jawujawu mapirri.  Wirliya rdilyki pajurnu.  Pulyku manu --
yangka yartarali yangka -- pulku nyampu -- kurlardaku.
Nyampurra, manu.  Wilypi-manu.

    Ngulawarnuju, purraja, purraja, purraja, purraja.
Wirliyajarra muurl-pajurnu -- yangka nyampurla -- lukungka.
Nyampurla lukungka muurl-pajurnu -- kujurnu -- yirrarnu ngayi

yipangka.

    Yangkapala nyinami ngamarlangu yangkangkajuku.
Ngulawarnuju---u, jintakaripuka kampaja, kampaja, kampaja.
Jirramajukujalapalangu purraja, purraja, purraja -- yampija.
Kampaja, kampaja, kampaja, kampaja.  Walyangkujukupalangu yangka
jirramajuku jutupirdipirdi-manu.  Warlungkujupala ngayi jutu-manu
jintawarlayi.  Mirdijarramipalkulpapala wuurr-karrija.
Mirdijikari, nyampujarra mirdijarra, nyampujarra mirdijarra.
Jutu-manupalangu jintawarlayi.  Yi--i!  Ngulawarnuju, nyinaja,
nyinaja, nyinaja, nyinaja kala nyarrparlu nganjarla yangkajuku
nganayi murlku -- jawujawu?  Kujajuku yapati-nyangu.
Jurntijurntirrpa jara nyanunguju, jurntujurnturrpanyayirni.
Yi---i/1 Kampaja, kampaja, kampaja, kampaja, kampaja
nyarrpaku-nyarrpakuwiyi.  Jintakariwiyi parnturnu.  Ngulawarnu
jintakarilki.  Yuwali-pungu. Yuwali-pungu. Yuwali-pungu.
Yuwali-pungu.  Yuwali-pungu.  Yampija.  Yangkaju ngayipalangu
kangu wanarripukapalangu jinta kangu.  Lawa -- karntangku
pardupardu-manu.

    "Karingantarna kuyujarra yampijarni.
Wanyaparntajarrarnapalangu panturnu -- ngapangka."

    Lawalparla manyu-ngarlarrija karntaju -- wardinyi ngayi --
kuluwangu.  Watijilpa ngurrjuyijala nyinaja -- kuluwangu --
namurnamu.  Yi--i!  ngulawarnuju---u, wurajilki yaninjakulpa
nyinaja.  Kuyupardu ngarninjarla.  Yanurralu, yanurralu,
yanurralu, yanurralu, yanurralu -- wirliyawanajukulu yanurra,
yanurra, yanurra ,yanurra, yanurra, yanurra--a -- ngapakulku.
Pirlingka yangka wumurljumurlujurlalku karrukurra-jarrijalkulu
nyanunguju yapa---a.  Yanurra, yanurra, yanurra, yanurra,
yanurra, yanurra -- yangkakurra yijalkiriparntakurra.  ngarnkirri
wiri -- ngapa yalirlajulpa ngunaja.

    Wali yalikirralu yanurra.  Nyampurla kuja ngayilpalu
wirlinyirli manunjunu kuyu yangka kuyupardu -- yali yuwaliwarnu
-- katurnujana -- wanarrijarrarlu, wanarrirli, purturlurlu,
rdukurdukurlu, kipilirli, kipilirli yangka pintingki nyanungu
nganayirli wanyaparntarlu, jarakarrikarriwangurlujana katurnu
ngulangkuju.  Lawalu jutupirdipirdi-manu -- nganayirli yangka
wanyalku -- jutu-manu.  Kanjayanurnulu---u, yirrarnulu.

    Ngulawarnuju, yirrarnulu -- kuyupardu.  Nyinajalu,
nyinajalu, nyinajalu.

    "Nyarrparna jarri kuja---a?"  Ngarrkajulpa wangkaja yangka
yalumpuju wati.  Yi--i! Nyinajalu, nyinajalu, nyinajalu,
nyinajalu yaliwardingki yangka yijalkirirla ngapakurlulpalu
nyinaja, nyinajalu, nyinajalu, nyinajalu, nyinajalu.  Kuyu yangka
lawa-manu marnkurrpaku -- ngurrapatuku -- marnkurrpaku nyampuju
kuyu.  Yi---i!  Wirlinyi yanu watiji -- ngulajangkaju.  Yanu---u
-- watiyalku pajurnu -- warlkalpa -- warlkalpa watiya yirdi.
Pajurnu, puyu-pungu, puyu-pungu, puyu-pungu, puyu-pungu,
puyu-pungu pirlingkaju -- puyu-pungu, puyu-pungu, puyu-pungu,
puyu-pungu.  Yarnkajarni -- wurramirdijarrarla -- wurramirdirla
ngawungka pakakurlurla.  Puyupungu, puyu-pungu, puyu-pungu,
puyu-pungu, puyu-pungu, puyu-pungu.  Nyampurlaju wurramirdirla --
ngawu-ngawu wirijarlurla -- rdukulkurla kaninjarni -- kangu,
kangu, kangu -- yi---i!  Kuja jakati-yirrarnu.  Yi---i!
Ngarrurnu, karntaju yangka nyampu ngarurnu.

    "Karinganta karna warlkal-yirrarnilki -- yalumpu kujarnarla
tumaji murrjurdupurulku waja.".
Warlkal-yirrarnu, rdaku-manu wita, ngapa pangurnu, ngulaju
kujurnuyijala lulju wurnturu.  Rdaku-manu, kujurnu lulju
wurnturu, jiyikirlilpa murrurnu, jurlpungku yangka jiyikirli,
witawita kujakalu ngapa ngarni.  Ngulangkulu manu ngapilkiri,
ngulangkulpalu murrurnu -- yangka ngapa yalumpu.

    Ngulakurrarla yirrarnu -- warlkalpalku.  Yangkajulu rdipija
panujarlu.  Yanurnu, yanurnu, yanurnu, yanurnu, yanurnu.
Ngarnulkulu jirramakarirli, jirramakarirli, jirramakarirli,
jirramakarirli.  Mukulu wantija panujarlu.  Yangkaju
warlkalpajangka, yalumpujangka mukulu wantija, nganinjarla,
mukulu wantija, yalumpurlajuku warlkalpajangka, watiyajangka.
Mukulu warru pata-pata-karrija.

    "Jintakarijilpa jitirrjitirr-yanu kujalkulpa wapaja.
Yi---i!  Wantija yalumpuju kutujuku.  Jintakari yali kuja
kakarrara jitirrjitirrparra yanu -- ngula wantija.  Yanurra,
yanurra, yanurra, yanurra kujakanjayi -- wantija.

    Ngulawarnu, jintakari karrinja-pardija -- yanurra, yanurra,
jitirrjitirrpa yanu, wantija kujakanjayi.  Panujukulu muku
wantija -- warlkalpajangka.  Warlkalpa yirdi yapakurlangu.
Warlkalpa ka kurlarninyarra warrukirdikirdi karri --
ngalyarrparla.  Karrinyarrarlangurla, manu Waturlpunyurla.
Warlkalpa nyanunguju ka watiya karri -- kuyukurlangu nganayi
wanyaparntakurlangu.  Watingkiji kalalu ngarnu janyunguwangurluju
nyanungu, wita ngayi kalalu ngarnu -- wita kalalu ngarnu.  Kala
nyampujana yangkajana palu-pungu jintawarlayi -- yangka nyampurla
-- palu-pungujana.  Kirliyijana yirra-yirrarnu.

    "Kala karna marda pirdangirli ngarni."

    Yirrarninja-parnkaja.  Yirrarninja-parnkaja.
Yirrarninja-parnkaja.  Yirrarninja-parnkaja.
Yirrarninja-parnkaja.  Yirrarninja-parnkaja.

    "Kakarraralu nyangka/1 Yilpa rduyu-karrija, kuja ngaka karna
lawa-jarrija -- puranjarla.  Karingantarnajana nyampuju panturnu
yurturlupatu.  Kulalparna ngaka kijirninja-parnkayarla."

    Purraja.  Purraja.  Purraja.  Purraja.  Purraja.  Purraja.
Jutu-manu, jutu-manu, jutu-manu, jutu-manu walyangku warlungku
kilyirrparluju -- purraja, purraja, purraja, purraja, purraja.
Manu jutu-manu ngapururlulku -- ngapururlu.  Purraja, purraja --
kalaka linjikarrikijaku -- muurlparlu ngapururlarlu purraja.
Ngulajuku.  Kunalkurla yupurnurra, yupurnurra, yupurnurra,
yupurnurra.  Ngapururlajana ngulaju purraja.  Yipangka ngayilpalu
purraja -- yipangka rdakukari.  Purraja, purraja, purraja --
kunajana yampija.

    Ngulawarnuju, nyinaja, nyinaja yamangkalku nyinaja, nyinaja,
nyinaja, nyinaja.

    "Nyiyaku?  Nyiya kujalpa-jarrija?"

    Manngi-nyangulpa.

    "Kari---i, kalakajulu kuja katirnirra -- panungku.  Kala
nyampungurlujuku kujalu maninjini.  Yungu ngarrirni-jarri kuja
nyampukurrajuku -- ngarrirni-jarri.  Nyampukurra kalu ngayi
ngarrirni-jarri."

    Yajarnunjunu.  Yangkaju karntapardukari kurdulku wita --
karntapardukarijilpa mardarnu palkalku.  Yangka yalumpurluju
kaparlinyanupardurlu yarntayarnta-manu.  Mardarnulpa,
kaparlinyanupardurlu -- yarntayarnta-manu -- karntapardujala wita
ngawurrunyanupardu.

    Ngulawarnuju, yirrarnulpajana -- nyampupatujana yirrarnu --
yangka karnta kujalparla palka-jarrija.  Warntungurrurla -- jutu
yangka warungka yilpajana ngarrurnu, wita, walilpalu ngarrurnu
Jutu -- warungka -- Jutu yirdi.  Ngulalpalujana yirdilki
yirrarnu.  Ngulawarnuju, yangkaju nyampu, watiyawu!

    "Ngulajuku waja."

    Nyiyarla kuja?  Nyampujulpalu yirrarnu.  Yaparlanyanupardu,
warringiyinyanurla, nyanungunyangurla.  Nyampulpalu ngulayijala
yirrarnu.  Ngulayijalalpalujana warringiyinyanurla yirrarnu.
Yangka warringiyi karntalpa nyinaja kuyakuya -- kamparruwarnu.
Kamparruwarnulpalu lirri-nyinaja.  Yi--i! Yangkajulu---u,
kuyupardu nyanungu.

    "Ngayirlipa yinyakurrajuku ngarri-jarrimi."

    Yanulu, yanulu, yanulu, yanulu, yanulu, yanulu, yanulu
ngurrangkajulu yangkangkajuku kuyungka wapulupulurla kuyuju
yukaja.

    "Kuyulu nyangkayi/1 Yujukupaturla wanjapiripatu kajika
yangkurl-yangkurl-yani -- yujukurlaju."

    Yuwali-pinjarla yanu.  Yampinjayanu -- yangka watingki
yalumpurlu.  Yalumpu yangka karnta, yalumpu kurdujarrakupalangu,
yalumpu tarnngajuku kalapala mapirri nyinaja kalinja.  Marlu
nyanungurlu yungu wiri-manu -- marlungku -- kuyu wanyaparntarlu.
Nyinajalu, nyinajalu, pajurnulu, pajurnulu, pajurnulu.  Nyampurlu
wurlkumanukurlu jamulu-pajurnu yurturlukariyijala --
kurrijinyanuku.  Yinya watiki nyanungujarrakupalangu
yurturlukariyijala.  Ngarnulu, ngarnulu, ngarnulu -- nyinajalu,
nyinajalu, nyinajalu, nyinajalu.

    Kurlardalku majarnu, majarnu, majarnu -- kurlardalku.
Jirrkarli, jirrkarlilki muku yirrarnu jirrkarli---i.  Yangka
narnnguwirntirlangulpa yirrarnu -- yangka nyampupiya -- kuja yilpa
yirrarnu.  ngirntilkilpalu yirrarnu yangka nyampupiya --
nyampurla.  Ngulaju yangkalpa mardarnu.

    Yi---i! Warurnu, , warurnu, warurnu -- pulykungkujulpa
warurnu, warurnu, warurnu.  Ngulawarnuju,

    "Ngulajuku wajarna lawa-manu."

    Pikirrilkilpa jarnturnu.  Pirli yangka
mardarrpakurlurluyijala.  Warlkurrujulpa kanjanu yangka
mardarrpa.  Yi---i/1 /wangkinypa yirdi wangkinypa.  Mardarrpa
yangka yalumpuju -- wangkinypa.  Larra-pakarnu pikirri.  Pakarnu.
Ngulawarnuju, larra-pakarnu.  Yi---i!  Pikirri, pakarnunyanu.
Nyanungurluyijala pakarnu yangka yalumpurlu wangkinyparlu --
pakarnu, pakarnu, pakarnu, pakarnu.  Lawalpa yiri-manuyijala
yangka kuja munju-jarrija.  Lawalpa jampaly-pungulpa.
Yaliyijalalpa yarda pakarnu, pakarnu, pakarnu, pakarnu, pakarnu,
pakarnu -- yawu!  Ngulajuku pinpinpa-jarrijalku -- yalumpuju.
Yi---i!  Ngulawarnuju, kari nyurru pinpinpa-jarrija.  kangulku
ngurrakurra.  Ngurrangkarlu kala jarnturnu, jarnturnu, jarnturnu,
jarnturnu, jarnturnu.  Kurlarda yangka nyurruyijala
ngayilkiyijala -- ngarnnguwirnti manu kunaparlpirrpa manu yangka
jirrkajirrkarli.  Ngulajulpalu ngunajarra
ngarnnguwirntikangukangukurlu.  Panukarilpalu ngunaja
ngirntikirli -- kultu -- kultuju -- kurlarda panukariji.

    Ngulawarnuju, pikirrilki jarnturnu, jarnturnu, jarnturnu --
yamangkarlu jarnturnu,jarnturnu jarnturnu jarnturnu jarnturnu
jarnturnu.  Ngulawarnuju---u, yalyijala -- manngi-nyangulpa.

    "Yi! Pikirri nyampuju ngurrjunyayirni -- nyanungunyayirnirna
manu.  Yawu!  Nyampurlu marda kapurna pantirni palka."

    Purdanyanulpa.  Langangkalpa pikirri yirrarnu.

    "Karaw!  Warlu ka taarltaarl-mani.  Warlu ka
taarltaarl-mani.  Nyampukurlurlu kapurna pantirni."

   Yalumpu, pikirri ngakakari kaji linjijarri, kala warlulkulu
luwarnu -- jimanyparlu -- kuyuku.

    Ngulawarnuju, kalarla ngarrurnu karntaku -- malirdinyanuku.
Kala rduul-yungulku warlungku yawu!  Ngulajuku.
Wakurturdunyayirnilpa nyinaja warluku jimanypakuju
luwarninjakuju.  Nyampujarra yangka...  Karntakarilki panukarilki
yapa kujakalu ngajarrilki rdipimirni, yangka nyampuku
ngapujunyanu manu jurdalja nyampuku watiki, yangka wati marda
Jakamarra.  Japanangka marda.  Murturna Napurrurla marda.
Yanurnulpalu.  Yangka nyampuku.  Nyampu Napangardi.  Nyampu
Jampijinpa.  Nyampu Napangardi.  Japanangkalpa rdipija.

    "Ya...a!  Nyurru rdipijawu!  Kanangka malypakarra rdipija."

    "Yawu waja."

    Purlkajulparla wangkaja.  Yangkalparla yuwurru wangkaja.

    "yawu waja.  ngulajuku waja.  Ngarrirni-jarrija.:

    Yi---i! Kalalu mapirrirlilki ngarnu, ngarnu, ngarnu, ngarnu,
ngarnu yalumpujuku.  Kalalu ngarnu, ngarnu, ngarnu, ngarnu,
ngarnu.  Ngarnu, ngarnu, ngarnu, ngarnu.

    Ngulawarnuju, kalalujana yapakarikilki yalumpuyijala
yapakari -- panukariji.

    "Kala wapanjini yatijarra waja jungarni --
nyampukurrayijala."

    "Yawu!  Ngulajuku.  Ngulajuku waja."





    Yanulpalu, kuyuku, ngapangkulpajana wartardarrmardarnu.
Kala ngapa wantija, wantija, wantija, wantija.  Kalalu
mannginyangu, malikiwangurlu ngayi kalalu mannginyangu,
wirliyamipa, yapamipa kalalu lirri nyinaja.

    Ngulawarnuju, munga wiri, parra wiri, munga, parra wiri,
kala mungajarraku wantija.  Ngulawarnuju, mungakari, mungajarra,
parrajarra, kala wantija, ngapaju.  Ngapa kala wantija,
nyurruwiyi.

    Ngulawarnuju, kalalu mannginyangu, yapa ngurrju nyayirni
kala wangkaja: "Kuyukulkurlupa kuja yani."  Kalalujana
yaluyalumanu.  "Wangkaya, wangkamirlipa jinta warlayi."  Kalalu
wangkaja: "Yuwayi, yawu! waja.  Kapurlupa wajirlipinyi,
kuyupardu.  Jalangu ngajurrngukurramani, yungu nganjurrngurla
yuka, ngapangka wiringka."

    Kalalu wajirli pungu--u, kalalu yilyanjangurlumanu.
"Nyarrparalku?  Yaa!  yananyarra."  "Nyampukula ka yananyarra,
wirriyajarlu."

    Kala wajirlipungu, kalapala jirramarlu---u wajirlipungu
wajirlipungu wajirlipungu wajirlipungu wajirlipungu
wajirlipungu---u.  Mirntangalilki kalapala pakarnu, yangkaju
mungalyurruwarnu.  Kala matajarrija yardurrku.  Kujalpa puta
pampajarrija kala.  Yalumpuju kala wirliyajarraju yukaja marluju
kaninjarra nyayirni, nganjurnngukurra.  Panukarirli kalalu
yalijiki puranjinanu, yangkaju mungalyurruwarnurlu.  Kala
ngamalangu wajirlipungu: ngama, kurdukurdu, ngula kalalu
mungalyurrujuku pakarnu, mungalyurru.

    Ngulawarnuju, wirriyalku (kulu yangka) kurlpirra, kalapala
puranjinanu puranjinanu puranjinanu puranjinanu ngakayijala
kalapala, kalarlajinta parnkaja marluku rdarri-mardirninjaku
marlukulku matakulku.

    "Nyarrpararna yanirra?  Wurnturujuku marda kapurna pinyi."
Kalarla parnkaja parnkaja parnkaja parnkaja parnkaja parnkaja,
lawa kala yaliyijala pinkajarrija.

    Ngulawarnu, kala yarda yarnkaja.  Kala yarda wajirlipungu.

    "Nyampu mayi ka kuja nguna, matalku.  Yatiyi! ngajuku
wardinyirla.  Wardinyijarri karnarla kuyuku.  Kapurna ngurrjungku
jalangurlu luwarni."  Kala yungkaparri yilyaja.  Ngulawarnuju,
kala yarda wajirlipunguyijala.  Wajirlipungu Wajirlipungu
Wajirlipungu Wajirlipungu.  Ngulawarnuju, "Kari nganta kaju
parntarrinjarla nyanyi matangkulku."  Karlangurlulku kala kakarda
pakarnu.  Kulapala pakarnu purturlulangu, kuyuju kalalu pakarnu
kakarda, nyampu wirntirrkiri.  Nyampurla kalapala wirntirrkiri
marlu pakarnu.  Marlu kala wantija.  Ngulawarnuju, kala
rarrakangu, yangkaju kala yali kamparruwarnu, kala jintakari
wapanjinanu purdangirliwana.

    Kalarla parnkaja parnkaja parnkaja parnkaja.  "Nyampurla
mayi yilyajarra?"  Kalanyanu yinya purdangirliwarnu wangkaja.
"Nyampurla mayi yilyaja?  Wiyarrparlu, mirnirla marda pungu."

    Kala parnkaja parnkaja parnkaja parnkaja.  "Nyampurla mayi
yilyaja?"  Rdamparlluwarnurlajinta.  Kala wajirlipungu yaliyijala
yitingkakarikirralku, kala wajirlipungu tarnngalku.

    "Yijardu nyampu, warluju karla mirni mayi parntimirni?"
Warlu yalumpu pinti manja, kalalu kanjanu ngiji, warlu,
ngapapururluju.

    Ngulajuku kalalunyanurla warlu yarrpurnu kuyukuju yalijiki.
Pinti warlu kalalu jarramanu, jiwirri yuriwurrunyu, jiwirri
kalalunyanurla yarrpurnu nyarrpakunyarrpakurlu.  Yangkaju
purranjarla purranjarla purranjarla purranjarla yampija
yangkangkuju, watingki.  Yarnkanjawarnu.  Pu---u!  Pu---u!
Kalarla purlaja yangkaju kuyungurlu.

    "Nyurru wajarna pungu."  "Ngayi!  Wardinyirla!  Yatiyi!
Ngaliki, kuyupukanya?  Warduwardumipa!"

    Kalapala kuna ngarnu japakuju, tarltiwiyi, kuyunganayi
tarlti, wirliyapinki, ngirntipinki, ngulaju kalapala kampaja
kaninjarra.  Ngarnu kalapala pakarninjarla.  "Yuwa manu?
Yarnmanya?"  "Kari nganta wanupurrku witawangu."

    Kalarla wardinyijarrija.  Wanupurrku wiyi, tarltipinki
kalapala ngarnu tarltipinki.

    Ngulawarnuju, kalapala jinamardarnu jinamardarnu
jinamardarnu jinamardarnu.  "Nyampuju nganta!"

    Mirntangalijarrijalku wantaju kankarlarrajarrijalku.
Kalapala junma manu.  Panja kala jintangku pajurnu, manja,
kalalpa pajurnu, panjaju, jintakarirliji, yangkaju
pirdangirliwarnurlu.  "Kuyu mardakarla!"  Yali nyinajarni, yangka
kuja kuyu pakarnu.  Ngula kala nyinaja, wurra, Yi----i!  Kala
purranjarla pajurnu pajurnu pajurnu pajurnu pajurnu pajurnu.
Yawu! ngulajuku.  Kalapala muku pajurnu.  Nyiyarlu kujalpalu
pajurnu?  Yangkajukulpalu kanjanu ngulaju kanti, kuyuku
pajirninjakujukanti.  Ngulajangkujulpalu pajurnu.

    Mukupala pajurnu, mukupala pajurnu: kantumi, wanarri,
mirntilyi, kantumijarra, kultujarra, wanarri, kantumi,
mirntilyi, miyalu.  Jintakarirli mardarnu wanarri, karrpa,
kantumi, purturlungulajuku.

    Yalikila kalarla yungu jurru.  "Kari nganta nyampuju
panukari kuja karna mardarni, kala nyampuju mantarra!"  Yi---i!
kalapala nyarrpakunyarrpakurlu pirntalpalku, watiyalku pajurnu,
narnngukurlu.  Kalapala ngulangkulku panturnu panturnu panturnu
panturnu.

    Yarnkaja kalapala: karri karri karri karri yangkakurra
yapakurra, karri karri karri karri karri karri.  Kalalupalangu
waraparnpija.  "Yalumpukula kari nganta kapala kuyu kanjayanirni,
kuyukarikirlilki, kuyukarikirli kapala wapanjinirni."
Yangkajarra, Jupurrurla, Jangala, jajalangu, Jupurrurla, Jangala,
jajalangu.  Kala panukari yangka yalijikili pungu, Japangardirli,
Japanangkarlu, ngulajulu panukarirli pungu.  Kala nyampujupala
kangurnu, yangkaju wirriya kurlpirra, wirriyajarlu, kurlpirra,
Jupurrurlarlu manu Jangalarlu.  Jampijinpa, Jakamarra ngulajupala
yali, karlarralu yanu.  Panukurluyijala kuyukurlulu kulpajarni.

    Ngulawarnuju, yungulunyanu, yungulunyanu, yungulunyanu.
Mukulku yangkalpalu yangkalpalunyanu yungu yajarrirlilki.
"Yalumpukula, waja, kuyuju manta!  Mantalu yalumpuwu!  Wanarri,
kantumi manu kultu, manu jurru."  Yungulpalunyanu.

    Ngulawarnuju, nyinajalu, ngarnulu, ngarnulu, ngarnulu,
ngarnulu.  Ngunajalpalu kanardikanardilki jarda.  "Jardalku
yangkarlipa nguna jurrku, kanardikanardi, yangka yampirrirla
wiringka."

    Yi---i!  Yawu Kirrikirralpalu mannginyangu.  "Yangkakurra
marda, kirrikirra kapurlupa yani."  Yaliyijala, yardalu
yilyanjangurlumanu, kuyupardu, kala mungajarraku, parrajarraku
wantija nyampuju ngapa.  Ngapa wantija kiliki, kiliki.  Ngulalu
yarda wajirlipunguyijala marluju.  Panukarilkili yanu,
jirramakari jirramakarili yanu.  Nyampulu yanu jirramakari,
jintalu karlarra yanu.  Nyampupala jirrama yanu yatijarra.
Nyampulu kakarrara yanu jirramakari jirramakari, jirramakari --
panujarlu.  "Kuyulu kuja, nyampuwarnukula yananyarrawu!"
Yitakimanulpalu.  "Nyampuwanakula wirriyajarlu yananyarra."
Jirramakarirlipala wajirlipungu.  Kala nyampuwarnu, jintakari,
nyampu kuja kanunjumparrawiyi kulpaja, ngapangka kanunjumparra,
ngula kalalu wajirlipungu---u.  Wirliya kalalu purapuranjayanu,
purapuranjayanu purapuranjayanu purapuranjayanu purapuranjayanu.
Kalalu nyangu.  "Kari nyampurlakulalpa nyinajaw, yintirdirla,
ngapakujaku.  Kala yalarnimpi kalalu nyinajaw!"  Yijardu
yalumpumayi pardija.  Kalapala yilyanjangurlumanu jirramakarirli.
Yangka yali, jirramakarilkipala yanu.  Ngulaju ngama,
wajirlipungupala, yangka wirriyapiyayijala.  Wirliyaju wirijarlu,
ngama yaripirrki.  Yi---i! Puramirra Puramirra Puramirra
Puramirra wajirlirrapinyi wajirlirrapinyi wajirlirrapinyi
wajirlirrapinyi yungkaparrilki yungkaparrilki yungkaparrilki
yungkaparrilki, ngarrapala pakarnu mungalyurrujuku.

    Kaji nganjurrngurlalku julyurlyukaja, ngayilkilpalu
yirrirljikirra pakarnu, yirrirljikirraku yangka marlu,
pinkajarrinjawangu yanu.  Kula nyarrpa yantarla yalumpuju kiliki
ngawarrapuru.  Ngawarralpa yalumpujuku parnkaja.  Ngula ngayipala
pungu marluju.  Ngulawarnuju, lawalpalu kangurnu, purrajalpalu,
purraja purraja purraja purraja nyarrpakunyarrpakurlu.  "Kari
nganta kapala yalumpuyijala kanjayani, malikikirlangu
warnaparikirlangupala manu, wanapiyijala.  Malikirli yungu
pinjarla yirrarnu yangkaju marlu, wanapi.  Kalapala ngurrangka
purraja, kuyuja -- kuyu ngayi -- kuyu.  Wiyarrpa, yapakulpalujana
purraja.

    Ngulawarnuju, jirramakarilkipala yanurnu.  "Yalumpu nganta
kapala kanjanawu!  Kuyu kapala kanjanirni.  Kuyu kapala
kanjanirni, marlu, ngulaju ngama."

    Yardalpalu rdirriyungu purranjakuju.  Purrajalkulpalu,
purraja purraja purraja purraja, yampijalkulpalu.  Ngulawarnuju,
Purranjarlalpalu yampija, japakujulpalu ngarnu wirliya, tarlti.
Tarltilpalu ngarnu japakuju.

    Ngulawarnuju, yampijalpalu.  "Kampami, waja, tarnnga,
kuyuparduju, ngaka kujarlipa mani."

    Yi----i!  Kalalu nyinaja, nyinaja, nyinaja, nyinaja,
nyinaja, nyinaja---a.  Jardajarrijalku kalalu yapakariji.  Yakarra
pardinjarla manu.  "Kari nganta nyurru, kuyuju kampaja."  Kalalu
pajurnu, pajurnu, pajurnu pajurnu pajurnu.Pajurnu pajurnu pajurnu
kalalu yampija.

    Ngulawarnuju, yalumpu kuyu, kalalu yurturlukurra pajurnu,
yirdijangarra jirramakari, jirramakariwarnu.  Yapa yalumpuju
panu.  Yuwayi, wirriyajarra, ngama, yangka malikirli kuja yali
pungu -- warnaparirli -- ngula.  Ngulajulu marlangka
purrajayijala nyanunguju malikikirlangu, warnaparikirlangu.
Jintawarlayilkilijana yalumpuju purraja, kuyupardu.

    Yi---i!  Pajurnu Pajurnu Pajurnu Pajurnu Pajurnu,
nyarrpakunyarrpakurlu pajurnu pajurnu pajurnu pajurnu.  Wurlampi,
kanti.  Wurlampi, kanti, kalajana kanjanu, kuyuku pajirninjaku.

    Ngulawarnuju, yirrimijilpalu parntarrinjarla ngarnu.
Jintawarlayilpalu kunykurrkunykurrngarnu -- yangka yirrimiji.
Witalpa karlijarra, wurrangkulpalu ngarnu.  Ngayilpalu nyinpamanu
wiyarrpa, marlu.

    Yi----i!  Ngulawarnuju, lawa, pajurnu pajurnu pajurnu,
yurturlurlajuku.  "Yali mantarra! Yali mantarra! Yali ngunamirni!
Yali ngunamirni, yali ngunamirni! Yali Yali!  Yali!"  Ngulaju
yurturlupatujuku.  Watiyalkulpalu pajurnu pirntalpalku.
Yangkajuku kuyukurluyijala pirrimanu yaninjarla -- yangkaju
panukari yangka kuja yaliji marnkurrpa, ngulajulu pungu marlu,
kurlpirra.  Ngulajulu kanjarla yirrarnuyijala.  Yalipatu.
Yangkampa panujarlu -- jirramakari, manu jirramakari manu
jirramakari.  Ngulaju marlupatulujana kangurra -- panujarlu.

    Yi----i!  Ngulayijala kanjarla, yirdingkajulpa: "Kula nganta
nyiyalpa nyinaja mijilypa kula ngantalpa nyinaja---a -- marlu
nynunguju.  Ngayilpa yinjirlpipiya karlija, nyanunguju kuyu.

    (Yirripurami karna, kuyu.)

    Kalalu watingki nyangu, yirdi nganayi nama -- wantawanta.
Wantawanta -- yirdi.  Jukurrpawarnu yalumpuju.  Yapa
wantawantayijala nyampu wardingkiji.  Ngula kalalunyanu
ngapurlurla yirrarnu, nyampurla ngapurlurla -- nyampurla.  Kalalu
manyukarrija, yali kalalunyanu, kalajana kirtirnki yarlkurnu.
Yarlkurnu kalajana kartirdirli, nyanungurlu wantawantarlu.
Ngapurlu nyampukala yarlkurnurra yarlkurnurra yarlkurnurra
yarlkurnurra kujarlulku yarlkurnu, kujarlulku.  Purlanjaku kalajana
wurdujumanu, wantawantarluju purlanjaku kalajana wurdujumanu.

    Yalumpunyalpalu mardarnu  nyanungunyangu, wantawanta
jukurrpa, jukurrpawarnu.  Yirripurajalpalunyanu.  Wantawantalpalu
yangka manu.  Wantawanta panujarlu kalu nyampurla nyina.
Nyampurla jarntangka  kulkurrujarra.
Ngulawarnuju, nyangulpalu, kaarrpa nyangu.  "Kari nganta karlipa
nyina.  Ngayijana kuja yirraka."  Kalalunyanu ngarrurnu.
Ngurrardangkarlpa panu kalalu manyukarrija nyanungurlaju.

    Wali ngurra rdangkarlpayijala, yalumpuju kuyupunguyijala
kalalu nyinaja -- kuyupungu.  Marlu kalalunyanu yungu,
yajarrirli, jintawangurlu.

    Ngulawarnuju, yaliyijala yarnkajawu!  Yangkajulu yanulkawu,
wurnalku.  "Karlarrarlipa yani."  "Nyarrparakurra kuja?"  "Ngayi
yinya karlipa yani karlarra Nginyirripalangukurra,
Nginyirripalangu."

    Yalirlalkulpalurla yarlaku karlaja karlaja karlaja karlaja
karlaja karlaja karlaja.  Lawalpalu yurturlupungu, manu
yurturlupungu, manu yurturlupungu -- "Ngamarnaja -- ngamarna,
waja, miyi, yarnunjuku."

    Yi---i! Japarajaparajuku kalalu kulpajarni ngurrakurraju.
Manu kalalunyanu.  Wardalya kalalu kujurnu nyanunguwarnurlaju.
Karli kalalu wardalya kujurnu, karli.  Kalalujana yampija.
"Nganangku kuja ngalpa yampimi jalanguju?"  "Kari nganta ngaju
kapurnanyarra jalangurluju yampimi."

    Yalilki kala yaninjarra yanu yalilki wurnturulku, karli
nyanunguju.  Ngulawarnuju, kalalu turnujarrija yaliyijala,
karlijangkaju.

    Purljalpalurla manu, purlja.  Kalalu ngurrjumanu, kalalu
purdurrurlu warurnu; purdurrurlu yangka wirrijirli purlja; purlja
yirdi.  Kalalu manyukarrija manyukarrija manyukarrija.  Ngulangku
kalalunyanu yampija.  Kuyukari marda, kuyukari kalalu karrija.
Jarnamiljarnpa manu nganarntarrka kalalu kuja mirnimirni
yangka kuyu, yarlpurru-yarlpurru ngayi kalalu karrija yangka
yarlpurru-yarlpurru, kalalu karrija: Japaljarri, Jampijinpa,
Jakamarra, Japangardi.  Ngulayijala kalalu karrija Jangala,
Jupurrurla, Japanangka, Jungarrayi.  Yuwayi nganimpanyangu
kujanya.

    Panukari nyampurla kalalu manyukarrija -- nyampu Jampijinpa
nyampu Jakamarra, nyampu Japaljarri, nyampu Japangardi.
Ngulawarnuju, nyampu Jupurrurla, nyampu Jungarrayi, nyampu
Japanangka, nyampu Jangala.  Jirramakari manu jirramakari --
panunyayirni.  Jirramakari manu jirramakari manu jirramakari,
manu jirramakari: kuyukurlangu, yarlpurruyarlpurru.  Yalinya
kalalu purljalku pungu; purlja kalalurla pungu.

    Kulakalu nyampurla jalanguwarnu yuwurruyuwurrurlu
milyapinyi.  Yuwurrukulangu nganimpanyangu kamparruwarnu
nyanunguju purlja.

    Pungulpalu, pungulpalu pungulpalu pungulpalu pungulpalu...
Lawa kalalunyanu yampija.

    Ngayi waja julpurrparlaju yulpungkalku, yulpumanu kalalu.
Yaliyijala kalalu pardija.  Kalalu kuyulku katurnurra katurnurra
katurnurra katurnurra katurnurra katurnurra.  Kalalu kuyulku
nganayilangu karlaja wardapilanguku.  Kalalu pungurra pungurra
pungurra pungurra pungurra.  Kalalu pakurulku katurnurra
katurnurra katurnurra katurnurra katurnurra jantawarra ngayi.
"Kuyulu nyangkayi!"

    Purraja kalalu, yurturlupatu kalalu purraja.  Yurturlupatu
kalalu purraja: warrarna pakuru mala, janganpa, lungkarda, manu
kirlilpi, yarrkamardi; ngulalangu kalalu pungu.  Kalalu purraja
purraja purraja purraja, kalalu ngarnu japakuju lungkarda,
pakuru.  Ngulawarnuju malalku, yangka witawitayijala,
wiriwiriwangu.  Wiriji wurrajuku kala kampajarranya.  Yi---i!
kalalunyanu yajarrirlilki yungu.  "Nyampu nyuntuju mardakarra
jirramakari.  Nyampu jirramakari kalalu mardarnu -- jirramakari
jirramakari jirramakari jirramakari -- panungkuja.

    Nyampurlujuku yangkangku yapangku, nyampuju jirramakari
jirramakarirli; nyampuju jirramakari jirramakarirliyijala.
Yarlpurruyarlpurru kalalu lirri nyinaja: Japaljarri, Jampijinpa,
Japangardi, Jakamarra.  Ngulawarnuju, kalalunyanu yungu yungu
yungu yungu.  Yawu! "Yalumpukulawu, ngamarnaju -- miyi yarla."

    Yarla kalalu lajawarrawarrapungu.  Nyampukula kalalu
pawarlaju pungu.  Yarlaju kalalu pangurnu pangurnu pangurnu
pangurnu, pangurnurra.  Kurdijilangurlu kalalu ngayi pangurnu,
kurdujurlu, manu rdakangku, kalalurla pangurnu.  "Yi---i!
Nyampukula ngantawu!"  Walararrpurarrpupinyi ngamanaju."

    Kalalu lajapungu, lajapungu lajapungu lajapungu, kujurnurra
kujurnurra kujurnurra yarlukurralkuju---u, kujurnurra kujurnurra
kujurnurra kujurnurra.

    Kari nganta wiripatu ngawungawupatu, wiripatulku.  Yangka
wirijarlu nyayirnimirnikanjayi, wirijarlu.  Kalalu kujurnurra
kujurnurra kujurnurra kujurnurra, yirrarnurra yirrarnurra
yirrarnurra yirrarnurra.

    Ngulawarnuju -- "Warlurla yarrpika!  Nyampurlajuku karlipa
purrami."  Purranjarla kalalu yampija.  "Yalumpuju purranjarla
kula nganta nyiyalku ruunyinaja, purlkunarri nyayirni!"

    Pitayita (Potato)-piyayijala, yangka kujawalypalirli purrami
pitayita.  Ngula piyayijala kalalu ruunyinaja yarlaju.  Kalalu
purrajarra purrajarra purrajarra purrajarra purrajarra.  (Miyi
yangka yalumpu karna yirripurami.  Kala jalanguju kalu nyinami
walypalipiyalkuyijala.  Ngayilpalu nyinaja yangka yapa
purlkapurlka yilpalu nyinaja yupujuwana.  Ngula karna yirripura,
yilpalu nyinaja miyi, yilpalu wajampawajamparlu ngarnu,
nyanungunyangu.  Nyampu kuja karlipa jalangu nyina
walypalikirlangurlalkuyijala, miyingkaju.  Manu kalalu
yapakarirli ngarninja-parnkaja, yarlaju, nyampuwardingkirli
Yurntumuwardingkirli, ngarninjaparnkaja yarlaju.  Wangkami
karnangku, wangkami karna jaru.)

    Yi----i!  Kalalu yanu yanu yanu yanu yanu yanu yanu.
Ngunanjarla kalalu jukurra pardinjarla, pardipardija---a.  Kalalu
yaliyijalayururrija ngapakarikirralku.  Kalalu karlaja karlaja
karlaja karlaja karlaja karlaja.  "Kari nganta nyampurlajukurlupa
kuja yujukulku ngantirni, miyi parduku.  Kuja nganta yurturlupatu
nyinaya rdamurrupungka, miyi nyanunguju yarla."

    Kankarlarra yuwalirla kalalu yirrarnu -- yuwalirla kalalu
yirrarnu.  "Miyi yalumpujuku nyangka warranywarranymanulu,
nyurnunyurnukurlangu, nyurruwarnupatu.  Ngulaju kulalu nyinaja
marlajarra, lawalpalu nyinaja.  Payirninjarla.  "Kala nyampuju
kuja miyiparduju yungka."  Kalalunyanu payurnu: "Yungkaju waja,
wiyarrpaku."  "Nganja wiyarrparlu.  Wiyarrparlu waja, nganja."
Kalalu kuja, panukarirli kuja kalu ngarni.

    Ngulawarnuju, wurrkalirlalku yamangkaju kalalu pirrimanu,
wurrkalirla.  Pirrimanurnalu.  Yalumpurla yangkajurnalu
rdululuyilyajalku kuluparnta nganayi karltakarlta.  Karltakarlta
yirdi yalumpuju kuluparnta.  Kaji ka nyurnukurra yapa yarlkirni.

    Ngulawarnujurnalu yanu.  Yuwarlipardukarilkirnalu yarda
nganturnu.  Nganturnu Nganturnu Nganturnu Nganturnu yawu!
Ngulajuku yamaju.  Ngulayijalalpalu nyinaja nyinaja nyinaja
nyinaja nyinaja.  Ngarnu Ngarnu Ngarnu Ngarnu.

    Nyampu karlarra, nganayirla, Karnarrirla; nyinajalpalu
Karnarrirla.  Yarla kalalu yalirla lajawarrawarrapungu, ngurrju
nyayirni manangkarrarla.  Karnarri nyampurna yirdimani,
nyurnunyurnukurlanguyijala, jukurrpa yungu ngulyangka yukaja,
nganayi kuwana, ngulaju ngapalku ngunanya nyanungunyangurlaju,
jukurrpawarnu, yalumpu kuja kuwana parnkaja.  Ngula karnanyarra
ngarrirni, nganayi Karnarri, Karnarri -- yirdi.

    Ngulawarnu, yanurnalu, wirlinyilki, pardijarnalu.
"Kuyujulu---u, kari ngantawu!"

    Yalumpungurlu yapaju rdipija.  Yalumpungurlu yapaju rdipija,
yatijarrajangka, nganayijangka, Pakurukurlangkujangka,
Pakurukurlangu -- yirdi.  Manu yalumpu, nganayi Nyurdipatu.

    Kari ngantalu yanu yalumpuju yanurnu -- wurrurulangujarra:
Jakamarra, Jupurrurla.  Yatijarrangurlulu yarnkaja: Jungarrayi,
Japaljarri.  Nyinajalpalu, yalumpurlajuku.  Yanurnulunganpa
yalumpukurrajuku, Karnarrikirra.  Mapirrilkili lirri nyinaja.
Nyinajalu Nyinajalu Nyinajalu Nyinajalu Nyinajalu Nyinajalu.

    Yi---i!  Wurralu nyinaja, ngurrapatuku, ngurrapatuku manu
ngurrapatuku manu ngurrapatuku.  Yalumpu wardingkirlilpalu
ngarnu.  Warlulkulpalu yungkurnu, kuyukulpalunyanu yungkuruu
malaku manu pakuruku.  "Yalili nyangka pakurayi, manu mala!"

    Kala rdululululu nyinaja, marnangurlu.  Marna wiriwiri
nyayirni.  Yalinyalpa karrija.  Lawalpalu wapirdiwapirdi pakarnu
pakuruju manu mala, wapirdiwapirdi pakarnulpalu.  Ngayilpalu
wapirdiwapirdi pakarnu.  Lawalpalu wapirdi-wapirdi pakarnu,
lawalpalu karlingki rdilyki luwarnu mirriji, yangka mala,
kuyupardu yalumpu.  Wapirdiluwarnulpalu.

    Ngulawarnuju, kanjarlapala yirrarnu.  Kaminakamina kalu
manyukarri.  Kalalunyanu yirrarnu ngapurlurla -- wantawanta,
yirdi -- wantawanta.  Wali yalumpurlu -- kalalujana
yarlkirnirnjarla wirimanu, ngapurluju, ngapurlu
kaminakaminaluyijala yangka wiriwirirli manu witawitarlu.
Kalalunyanu yirrarnu.  Ngulawarnuju, kalalu nyinaja; manyukarrija
kalalu.  Ngulawarnuju kalalu karlajalku.

    Ngulawarnuju kalalu karlajalku.

    Ngulajangkaju kalalu wirijarrija, kari nganta
ngapurlukurlulku parnkajawu!  Yangka yalumpuju kalalunyanu yirri
kujurnu.  Kalalujana yarlkurnu, kanunjumpanjumpa
nyayirniwantawantarluju, ngapurlu.  Ngapurlu ngayi kalalujana
yarlkurnu; karnta, kaminakamina yilpalu nyinaja ngalyarrpapiya,
ngurrju nyayirni.  Nyinajalpalu manangkarrarlaju.  Wantawantarlu
kujajana yalumpu jukurrparlu yirrarnu, wali wantawantayijala
kalalunyanu yirrikujurnu ngapurluju, kalajana yarlkurnu.

    Ngula wardingki kalalu yapa lirri nyinaja, walypalipiya
kalalu lirri nyinaja -- ngurrju nyayirni.  Kula nganta
walypalinya kalarna nyangu ngajuju, kala yapa yalumpuju, maru.

    Yi---i!  Ngulawarnuju, kalalu pardipardi-jarrija miyikilki
kalalu yanu wirlinyilki---i.  Kalalu pardipardijarra
mungalyurruju.  Ngaka kalalu mirntangali kulpawapanjayanu,
yapakari kala mungalyurru kulpajarni, kuyu yirrarninjarla, kuyu
yalumpukula.

    Kuyu kalanyanu pakarnu, kuyu nganayi: maliyi, kuwana,
pakuru, mala, yunturrkunyu, yali kalalujana pungu yupujurlaju.
Warna karna ngarrirni yarranji.  Kuyuyijala kalalu ngarnu
nyanunguju -- yarranjiji, manu yunturrkunyu manu maliyi.

    Yi---i!  Ngulawarnuju, kalalu nyinaja nyinaja nyinaja
nyinaja, ngunaja ngunaja ngunaja ngunaja.  Ngulawarnuju kalalu
yardarra pardija.  Kalalu pardijarra, wirlinyiyijala.  "Kuyu
ngantarlipa yanawu!  Ngayi karlipa nyampurrawarnu warru wapa
kurlirralku."

    Kuwana kalalu pakarnurra pakarnurra pakarnurra pakarnurra,
manu kuyu warrarna, pakarnurra pakarnurra warrarnalku kalalu
pakarnurra pakarnurra pakarnurra.  Ngulyangka jintangka kalalu
pungu yurturlupatu warrarnaju -- warrarna, kuyu kardirrinyayirni,
ngapapiya-nyayirni ngakurru, ngapapiya, nyanunguju warrarna ka
nyina.  Karrinyarrarla kalalu yalumpurla nyinajarra tarnngajuku
karlumpurra.  Nyinaja kalalu kuyu nyanunguju nganayi warrarna.

    Pungulu Pungulu Pungulu Pungulu Pungulu.  Kuyulpalu pungu
nganayirla yalinganarlalku Rilyiwanalkulpalu warru pungu.  Rilyi
karna ngarrirni, manu nganayi Janyinki.  Janyinki karna ngarrirni
nyampupatu kuja kula nganu, kulupanjiki Japanangkawarnuku.
Janyinki karna yirripura, Janyinki.  Yalirla kalalu pungu pungu
pungu, kakarrarni pirdinypa ngalyarrparla kalalu mala...  "Malalu
nyangkayi!  Manu pakuru!"

    Yalirla kalalu pungu, kuyuparduju.

    Yi---i!  Yangkaju kalalu wurrangkujuku kalalu karlaja
miyipardu yangkaju yarla, wirriyalku, wirriya.  Wirriya kalalu
karlaja wurrangkujuku, ngamarna yangka kurduwarnuju, wirriyalku.
Yalinya kalarnalu karlaja karlaja karlaja karlaja.  "Ngulajukawu!
Kulpamilkirlipa."

    Kalalu kanjarla yirrarnu. Yali, kalalurla kaminakaminarlu
rdirriyirrarnu.  Yangka jarlupatukurlangu, yangka panujarlu,
kaminakamina, karntakarnta.

    Wantawanta kalalu karlaja nyampu, kala wirijarlu wantawanta,
wirijarlu, yalinya kalalunyanu ngapurlu jilypiyirrarnu
wantawanta, yirdi wantawanta.

    Ngulakungarduyuyijala, yapalpalu lirri nyinaja
wantawantakungarduyu, jukurrpa nyanungunyangulpa yirripuraja.
Jukurrpa nyanungunyangu, waja, 'law'.  Nyampuju karna yirripura
'law', jukurrpawarnu.  Wali ngapurlurla kalalunyanu
jilypiyirrarnu.  Yarlkurnu kalalu jirramarla nyampurla,
nyampurla.  Ngulawarnuju kalalu kaminakamina ngapurlu---u
lirrijalku.  Ngulawarnu kalalu lirrija.  Walypalipiya
nyayirnilpalu lirrinyinaja, yali wardingkiji, yalumpuju
manangkarrarla.

    Ngapa, mulju, warnirri: yalumpukurra kalalu yanu warru.
Manu yimpijirri, karru, kujalpa parnkaja, kala muljukurralpa
yaliji parnkaja, yalinya kaninjarranyayirni kalalu
kurrkurr-jurrurnu -- pangurnurra pangurnurra pangurnurra
pangurnurra.  "Kari ngantawu!  Nyampukula yakiriji."

    Kalalu palkamanu.  Kalalu linjingkawiyi yukajarra,
kankarluwarnu linji, manu yakiri kalalu kaninjarra palkamanu.
Pangurnurra Pangurnurra Pangurnurra Pangurnurra Pangurnurra
Pangurnurra.  "Yawu! Nyurru!  Nyampuju ka nguna kutu."

    Karlangu kalalu murupungu, kaninjarrakari, kujarlu, kala
kujarlu murupungu, yurnkuyurnkumanu karlangu.  Ngulangka kalalu
nyangu.  "Kari yawu!  Nyampu nganta nyurru!  Nyampuju ka nguna,
ngapaju."

    Kalalu pangurnurra pangurnurra pangurnurra.  Yi---i!
Nyarrpakunyarrpakurlu ngayi kalalu wantikimanu.  Yi---i!  ngarnu
ngarnu ngarnu ngarnu ngarnu ngarnu.  Nyiyakurra kuja kalalu
wunjurnu?  Ngamipatukurra.  Ngamikari Ngamikari Ngamikari
Ngamikari.  Mardu wita, witanyayirni kardirninjakurlangu.
Kaminarlu kalalu warru kangu -- yangka kaminakaminarlu, ngapurlu
turnturnparlu, ngapurlu kuja kalalu nyinaja, kaminakamina.

    Kalalu karrinjaparnkaja, kalujana yalumpuju, yangkaju
jarlupatuku, yapaku.  Kalalu kuyukurlu rdipi-rdipijarni, wati.
Yapakari kamina-kamina kalalujana nyinaja yapakungarduyulku.
Yupukarralku kalalu nyinajayi, karntajarra jirrama, kalalujana
mardarnu.  Jintangku kalanyanu mardarnu marnkurrpa, ngulawarnuju
kalanyanu wiripatuku mardarnu, yangka watingki jintangku.  Nuwu
kujakurlurlu: "Kari nganta jintajukurna mardarni."  Nati
kujalpalu wangkaja, kamparruwarnupatuju, lawa.  Yangka ngayilpalu
karntakari yalumpu wirijarrija, yilpa, kamina, jilimirla.

    Ngulawarnujulpalujana yangka yaliki yungurra;
yardarralpalurla yungu karntakari yaliki, kapirdinyanuku.
Lawalpalu jintalku yardarra ngawurrunyanulku.  Jirramalku
kalapalangu mardarnu.  Ngulawarnu kalalu nyinaja nyinaja nyinaja.
"Ya!  Yatijarrarlipa kuja pardi.  Yatijarrarlipa yani."

    Ngulawarnuju kalalu yatijarralku yanu---u, karri karri
karri karri karri.  Ngulawarnulpalu yalumpurla Pakurukurlangurla
pirrimanu.  Yalirlalku kalalu warluju yungkurnu.  Kalalu
yungkurnu.  Warlulku kalalu yungkurnu, yalirlajuku.

    Kalalu nyangu malalku rdululunyinajakurra.  "Yalumpukula
nganta yawu!"  Jarnangkaju kalalu wapirdiwapirdi karrija,
jarnangka.  Warlu kalalu yungkurnu, marna wiri.  "Pakurulu
nyangkayi."

    Lani kala parnkaja.  Yi---i!  Kalalu ngulakurra
wapirdiwapirdi pakarnu.  Manu mala kalalu rdaalyluwarnu mirriji,
manu watingki kalalu... 

   Ngulawarnuju, kanjarlalpalu purraja.  Purraja Purraja Purraja
Purraja, purrajayi, yapa kalinjalangurluyijala,
karntakurlulangurluyijala, panungkulku.  Ngayilkilpalu nyinaja
yamakari, yamakari.  Jilimijikingarduliypa karrija, yangka jilimi
nyampurrapiya kuja kalu karlarninginti karri.  "Kaminakaminalu
nyangkayi!"

    Kalalujana nyangu, nyurruwiyiji, kaminakamina.  Kulalujana
yapangka jarrardakangu, lawa, wurrawiyijiki.  Panukaripuka
kalalujana manu.  Panukari kalalu nyinaja wurrawiyijiki.  Lani
kalalu parnkaja kaminakaminaju.  Ngulawarnuju, ngapurlu
turnturnpalku.  "Ngulajuku yawu!"  Kalalujana ngatikiji yungu
yarla, miyipardu, kuyupardu; pakuruyijala kalalujana yungu,
malapinki kalalujana yungurra, yalikiji.  Jinta warlayi,
kalalujana yungurra.  Manu ngurlu pirdijirri, kalalu manu
winingka.  Ngurlu nganayi yukarrija.  Yukarrija -- yirdi.  Kalalu
manu---u.

    Ngulawarnuju kalalu juwapungu; juwapungu kalalu yalumpu.
Yalumpulkujuku kalalu turnumanu jintawanajukuyijala
juwapinjawarnu.  Kala yaliji yirililki rdipijarni.  Ngurlupardu
nyanungu kalalu yurrparnu.  Nyampu karna yirripurami ngurrju
nyayirni -- ngurlu yalumpu, manu yurlumpuru.  Yurlumpuru --
yirdi.  Yukarrija, yurlumpurulpapala nyinaja, ngurlujarraju.
Manu nganayiyijala watiyawarnu -- ngurlu.  Yali kalalu manu,
lipirri, yangka kala lurlurlkarrija kankarlarrangurlu,
nyampungurlu -- ngurlu.

    Ngulawarnuju kalalu muku manu wurrangku, kalalu turnumanu,
turnumanu, turnumanu, karntangkuyijala, watiwangurlu, karnta
kalalu warrkijarrija nyanungurla ngurlupardurlajinta.

    Yukarrija kalalu ngulajuku, yalumpuju pirdijirri yirrarnu.
Nyampu lukarrara ngulayijala kalalu yirrarnu pirdijirriyijala.
Nyampu watiyawarnu kalalu ngurluju yirili, pirdijirriwangu lawa,
kalalu ngarnu.  Ngayi kalalu kunykurrkunykurrngarni, ngamingkaju,
kankarlarra nyayirni.

    Ngulajuku yawu!

    Kalalu yaliyijala yarda yakarrapardija, ngunanjarla, jarda
ngunanjarla.  "Kuyukulu parnkayarra wati, panujarlu."  Kalalu
pungurra pungurra pungurra kuyuparduju, kalalu pungurra pungurra
pungurra pungurra pungurra: warrarna, nyiyakantikanti yalumpukula
kalalu katirninjarla pardija.

    Yi---i!  Ngulawarnuju---u, yangkaju yarla wirriyalku kalalu
ngarnu wurrangkujuku.  Manu wapirti, wirriyalku ngayi kalalu
ngarnu nganayilki, kurduwangu, lawa.  Ngulawarnuju, kalalunyanu
wangkaja: "Kari nganta karlipa yani nyampu, ngakaju, jukurraju."

    Jukurralku kala wurrawiyiyijala kalalu yantarli luwarnu
ngurlupatuju.  Kalalu kupurnu kupurnu kupurnu kupurnu kupurnu
kupurnu.  Nyiyarlu kuja kalalu kupurnu, kalalu kirlkamanu?
Parrajarlu, parrajarlu.  Ngamikirra kalalu winjirninjayanu
yanurrpukurra.  Yanurrpu wirijarlukurra.  Kalalu wunjurnu,
wunjurnu, wunjurnu, wunjurnu.

    Ngulayijala kalalu yawu!  Ngurlupardu pirlilki kalalu manu,
yurrparninjakurlangu.  Kalalu yurrparnurra yurrparnurra
yurrparnurra yurrparnurra yawu!  Ngulajuku yawu!  Pirdijirrilki
kalalu yirrarnu jirrama.  Ngulawarnuju, kala yaliyijala
jintakarikilki kalalu yarda rdirriyungu.  Kala yurrparnu
yurrparnu yurrparnu yurrparnu yurrparnu.  Ngulawarnuju
marnkurrpa kala ngurrjumanu, pirdijirripatu, jintakarirli.  Kala
yalumpu yangka kamparrurlu kuja rdirriyungu, ngulaju
jirramapalangu pirdijirrijarra yirrarnu, ngawujarra
kirrirdijarra, mirnikanjayi mirnikanjayi.  Kirrirdijarrija
mirniji, jirramajuku.  Ngayi kalalu nyinpamanu, ngurlu nyanunguju
nyinpa nyayirni.  Nyinpamanu kalalu, pirdijirri.

    Yi---i!  Ngulawarnuju, yawu!  Yangkarlujana purraja
ngawuyijala.  Ngulaju yalumpu pirdijirri, yalumpu, yapakarirli
kala rdangkarlpanyayirni kurdukurdukuju kalalujana yungu witawita
pirdijirriji.  Wita nyayirni.

    Manu ngurlupatu yangka kalalujana nganayi, nyampu
watiyawarnu, yurrparninjarla nungu kangu.  "Kurdulu nyangkayi."
Kala yarnunjuku kalalunyanu yulanjayanu.  Yalikari yulaja.
Yalikari yulaja, (yalikari kala yulanjayanu.)  Kala wiriwiriji
ngulajukuyijala.  Yulanja warnuyijala kalalu nyinaja.

    Yi---i!  Ngulawarnuju, "Lawawu! Ngulajukawu!  Kuyupparntaju
yalumpuju rdipijawu! Pakurulu nyangkayi!  Malalu nyangkayi!
Kuyulu nyangkayi!  Yarrkamardayi manu kuyu purdujurru.  Yalili
nyangkayi!  Wawurla, wawurlalu rdipijarni kuyukurlu, watiji,
panujarluju."

    Kala karlarningintirlili yangkangkajuku pakarnirra
ngurlupardulu manirra: yurlumpuru manu yukarrija manuwatiyawarnu
-- ngurlupardu, manu patutu.  Kalalu wayipurrurnu, kalalu
kupurnurra kupurnurra kupurnurra kupurnurra
karlarningintipaturluju kalalu...  yarnunjukuparntarlu kalalu
kupurnu kupurnu kupurnu kupurnu kupurnu kupurnu.

    "Yawu.  Ngulajukawu!  Kanyilkirlipa kuja ngurrakurra."

    Kujalpalu yanu yurrparninjakuju yangka wati yalumpuku
panuku.  Pirdijirri, yirili, pirdijirriyijala panukarirli kalalu
yurrparnu, ngurluparduju, yika manu yurlumpuru manu yukarrija.
"Yalili nyangka pirdijirri, nyanungukurra."  Pirdijirrinyayirni,
kirrirdikirrirdi nyayirni.  Kalalu yanu.  Nyanungu karna ngurlu
yirripurami ngurlu yangka, kujalpalu ngarnu, Nuwulpalu kujurnu,
ngarnulpalu jinta warlayi.  Yangka watikilpalujana yaliki yungu,
yampirri wardingkiki.  Ngurrjungkulpalujana yungujarlupatu
ngawuyijalalpalu nyinaja yapa 'king', yijardu nyayirni, yapaju.
Yi---i!  Ngulawarnuju, kalalujana yungu yungu yungu yungu, yawu!
Ngulajukawu!  Kuyukulku kalalu yanu ngurrardangkarlpa.
Ngulawarnuju, kalalu yanu---u.  Kalalu kuyu pinjanu.
"Nyarrpajarrimi, waja, nyampurlaju?"  "Kari nganta yantarli karna
nyina, ngurlupardu kuja karna yurrparni."

    Kalalu yurrparnu yurrparnu yurrparnu yurrparnu yurrparnu.
Yawu!  Ngulajuku!  Ngulawarnuju, kala pirdijirrijarra
pirdijirrijarra pirdijirrijarra, kalalu yirrarnu, karnta
paturluju.  Kalalu panu nyayirni yurrparnu.

    Ngulawarnuju---u, kalalu yalumpuju, kula nganta
yurirrinjawangurlu, lawa panu ngayi kalalu lajawarrawarrapungu.
Pirdijirriji nyanungu wiriwiri kalalujana yurrparnu watipatuku.
Manu purlkaku kalalurla yungu tirnaparduku.  Tirnapardu nyayirni.
Kala nyinaja jangarnkajarlu.

    Ngulawarnuju, kalalu mannginyangu---u.  "Nyarrpararlipa kuja
yanayi?"  "Kari nganta yalumpukurra murrjurdumurrjurdukurrarlipa
yukamirra, Pakurukurlangurla kakarrara."

    Yi---i!  Kalalu yalumpurlalku nyinaja nyinaja nyinaja
nyinaja.  Yawu! Ngulajuku.

    Kuyuku kalalu parnkaja.  Ngurlu ka palka karri.  Pirliyi
yangka yalumpuju kalalu pajarnu.  Pirli, ngulangka kalalu yangka
yurrparnu ngurlupardu.  Ngulajulpalunyanu palkaju kanjanu manu
ngalikirri.  Kanjarla kalalu jakatiyirrarnu.  Ngapalku
kalalunyanu kardurnu yanurrpurlu.  Yanurrpujarrarlu,
yanurrpujarrarlu.  Yaliyijala kalalu yarda rdirriyungu.
Ngulawarnuju, kalalu yurrparnu, yurrparnu, yurrparnu.

    Ngulawarnuju kalalu kuyukuyijala yarda parnkaja.  Kalalu
pungurra pungurra pungurra.  Pungurra Pungurra Pungurra Pungurra
Pungurra.  "Karriya, nyampukula.  Parluju ka nguna, ngapaju ka
nguna, muljuju -- parluju."  "Ngayi!  Kala nyampungurlu karlipa
yani, kuyupardukulku wirlinyi.  Yaniwajarlipa, yatijarra manu
kurlirra manu karlirra."

    Parnkajayijalajuku.  Pungurra Pungurra Pungurra Pungurra
Pungurra Pungurra Pungurra kuyuparduju.  Yawu!

    Kalalu karlarningintirli ngurlu yurrparnu, panujarlurlu.
Manu kaminakamina wiriwirilkilpalu wapaja.  Ngayilki,
ngapurlujulpalu muku wantijalku -- ngapurlu turnturnpa yapakari.
Yapakari ngapurlu yangka yilpa wantija.  Ngayilpa nyinaja,
walypalipiyalpalu nyinaja yalumpurla yupujurla:
Pakurukurlangurla, Janyinkirla, Pirlinyanurla.  Ngayilpalu nyinaja
nyanungunyayirni; walypali piyalpalu nyinaja, yapakajipiya.
Wantawantarluju kujajana yirrarnu, jukurrparlu, wantawantarlu,
ngula karnaja ngarrirni.  Jukurrpawarnurlurla, nyanunguju
wantawantarlura.  Yaliyijala kalalu yangkaju wantawanta manu,
karlanjarla.  Kalalu karlaja karlaja karlaja karlaja kamina
kaminarlu.  Ngapurlurla kalalunyanu jilypiyirrarnu; kalalujana
yarlkurnu, lanilki kalalu warru juurlpungu kaminakaminaju.
Yalirli kalalunyanu ngurrjumanu, wardinyi kalalu nyinaja,
wardinyi.  Manu kalalu wirntija, kurdujirla nganta -- manyu manyu
kalalu wirntija.  Wirntija wirntija wirntija.

    Ngulawarnuju kalalu ngurlu yurrparnu, ngurlu kalalu
yurrparnu, ngurlu kalalu yurrparnu pirdijirri, yukarrija.
Yurrparnu yurrparnu yurrparnu yawu!  Ngulajukawu!
"Ngulajukuwaja, kuyukurlu kalu wapanjinilki, watipatu."
Kalalujana ngarrurnu: "Yuwayi!  Ngulajukuwaja."
"Ngarrirnijarriwaja kalu, ngarrirni jarri kalu, manu jajakurra."
Kalalujana ngarrurnu jajanyanu.  Wurra kalalujana ngarrurnu.
"Wiyarrpa, jamirdipardulanguwaja, rdipijarni yaliji."

    Kalalu jamirdinyanuku waraparnpija, jamirdiki.  Purlka
kalalu waraparnpija nyanunguku palangu, manu jajanyanu,
nyanunguku palanguyijala.  "Kari nganta, kurntangkawaja yaliji
malirdikirra."  "Ngayi."

    Kujanya kalalu yumurlujarrijalku, nyanjarla.  Milpa yalumpu
kalalu yamurlujarrijalku.  Kalalu yumurlujarrijalku, nyanjarla.

    Yi---i!  Yawu!  Ngulajukawu!  Kalalu yurrparnu yurrparnu
yurrparnu.  Ngurlu kalalujana yungu yungu yungu, yurrparninjarla.
Manu pirdijirri kalalujana kangu yinjarlajuku, panuku yapaku,
yurturlupatuku.  Yalumpurla, manangkarrarlalpalu nyinaja,
Jilapinkirla, yurturlulpalu lirri nyinaja, manu Warlarlarla.
Yapa yalumpu wardingki kujalu muku wantija.  Yurturlupatu.
Jakamarra, Jampijinpa, Jupurrurla, Japanangka, Japangardi,
Jangalalpa nyinaja.  Yalumpurla, yangka yalumpu manangkarra,
murrjurdumurrjurdu, parlju kalalu yalumpu karrija, manu mulju
kuja yalumpurla karrinjayanu.  Yalumpurla ngari kalalu muku
lawanyinaja.  Kalalu jintajintajarrija.  Ngaka kalalunyanu
jintajarrija, yapangka.  Kalalu yapa tirna, purlkanyayirni yungu
lawajarrija.  Murnmajala.  Ngarralu yapangku pungu.  Kujalpalu
mannginyangu.  'Something' irli mardarlu, jirrinyparlu marda
ngarnu, jirrinyparlu marda.  Kari---i!  Purlkangku yangkangku
yilyaja kamparruwiyi, ngurrjungkuwiyi yangka yurduju
karlarrapurda, yaliyijala ngarnu, jirrinyparlulku ngarnu,
jirrinyparlulku ngarnu yangkaju purlka.  "Yi---i!  Kari nganta
nyampuju."

    Ngangkayikirlilpalurla yukaja, maparnpakurlu.
Yartarnarrilpa nyinaja wati, purlka.  Walilparla yukaja miyalurla
nyampurla.  "Nyarrpara kanpa kuja murrumurrujarri?"  "Nyampu
karna murrumurrujarri.  NNN!  NNN!  NNN!"  "Miyaluwaja,
nyampujuku, ngayirniwaja.  Nyampujuku mawungarntangarnta,
mawungarntangarnta."

    Yi---i!  Kala mungangkaju---u, jarda ngunajawangu, nuwu
jardajarrija kala, yalumpu kala kumarriki kala rdiilyyirrarnu.
"NNN! NNN! NNN! NNN!  Yapajayi yapajayi yapajayi yapajayi NNN!
NNN! NNN! NNN!"  Yaliyijalalparla yarda yukaja, yangka
panulkulpalurla yarda yukaja, yartarnarrikangukangu.  Yukajalpalu
mawungarntangarnta purturlurla, ngayirni ngarntapiriwanalpalu
warru yukajayi---i.  Miyalulkulpalu manurra manurra manurra
manurra, jujulkulpalu palkamanu.  "Kari nganta kuja jirrinyparlu
ngarnu.  Nyarrpajarrijalpalu nyurruwiyi?  Nyarrpajarrijalpa
purlka?"  "Kari ngantarna karlarrapurdayilyaja."  "Nyurruwiyi,
yalijangkarla mayi yijardujuku yangkaju?"  Yulajalkulpalu
panukarilki.  Yulaja yulaja yulaja yulaja.  Wiyarrpa.  Nyiyaku
yalumpu kujaju wantija---a?  Ya---a!  Yungkaparri, yungkaparrilki
kala ngunajayi.  Nyampurraju lawalku yirlaraju muku yanu,
nyampungurluju.  Nyampurrangurlu nyampurrangurlu nyampurrangurlu.
Witanyayirnilkilpa ngunaja, wita nyayirnilki, yangka
nyampupiyalku.  "Yapajayi! Yapajayi!  Yapajayi! Yapajayi!
Miyalu, miyalujulu ngurrjumanta!  Miyalujulu ngurrjumanta!
Yapajayi!  Yapajayi!  Karntiya, karntiya yantarniji!  Yantarniji!
Manu kurduparduju ngarrika! Ngajunyangu.  Yantarniji kuja
kurdupardu jangarnkawarnu, yantarniji yantarniji yirnangku
mardarni jawajikirra.  An!  An!  An!...  Nyampujuku karnanyarra
wajawajamani.  Nyinayalu!"

    Kalajana nyurnungkuju warrurnulku, yalumpurlu purlkangku,
purlkangku.

    Yartarnarri, yangka yungu nyurruwiyi yilyaja, kala yangkaju
jirrinyparlu yalumpurlu ngarnu.  Nyampu yarlkurnu, miyalu,
jirrinyparlu, jujungku.

    Ngulawarnuju, rdirriyungulpalu yaliyijala.  "Yapajayi!
Yapajayi!  Miyalu! Miyalu!  Yapajayi! Yapajayi! Yapajayi!
Yantarnijili, yantarnijili kuja.  Nyampurnanyarra wangkami
jintakulku."

    Kala wangkaja.  Ngaka kala lawajarrija jukurrajukurra.
Jukurrajukkurralku kala lawarra nyinaja, nyanunguju purlka.
"Wiyarrparnaju!  Kalalu yujalku.  Yiyi---i!  Yiyi---i!  Yiyi---i!
Yiyi---i!  Yiyi---i!  Kalalunyanu karrkanjapardijarla
jintakarirli yapakarirli kalalu wanarri pajurnu, wanarri nyampu
kalalu murru pajurnu junmangku, pirlingki.  Kalalunyanu pajurnu
nyampujukunya.  Nyampujuku kalalu pajurnu.  Jintakarirli kala
manu junmayijala, nyampurluyijijala kalanyanu watukulyarrimanu,
watukulyarrimanu, watulkulyarrimanu kalalunyanu.  Nyampuju
wantiki nyayirni, kalanyanu wantikimanu, yalumpunya.

    Yi!  Kalalu yarlparulkuwiyi, kalalu yulaja yulaja yulaja
yulaja yulaja.  Nyiyarla kuja kalalu yirrarnu?  Watiyarla,
karntirirrirla.  Watiyalpalu yirrarnu karntirirrirla, nyampunya,
kuja, watiya panu, kanardikanardi.

    YI---i!  Watiyarlayijalapala nyampuju kankarlu nyampuju
watiyaju karrija, nyampupiya kuja ka karri, manja, nganayirla
yurdiyirrarnu, marntarlarla.  Kujapurdalu yirrarnu
kakarrarapurda, jungarnijiki.

    Yi---i!  Jutumanulu Jutumanulu Jutumanulu yangkaju purlka.
Yulanjayanulu, yarnkaja.  Yulanjayanuwajalu.  Wiyarrpangurlu
yangka jamirdipardungurlu.  Nyampujukulu yirrarnu,
kankarlarninginti.  Yulanjangurlujulu pardijarra.  Warlulu
yungkurnurra.  Wardayi!  "Yapangka mayi kuja nyampju
ngirntiwuluwulu, warlu?  Kala yijardujukunya?"  "Yijarduwaja.
Yapangkanya nyampuju warlungku ka kampanjini tumaji
kanardikanardi, ngirntiwuluwulu."

    Yi---i.  Yijardu nyampu ngarralu yijardu rdipija, panu.
Yangkajulujana wapirdi nyangu.  Malamalarlalku Malamalarlalku
Malamalarlalku, turnujarrijal lu yawu!  Turnujarrijalu.

    Yi---i!  Karlarningintilpalunyanu jurru panturnu panturnu
panturnu.  Ngulayijala pamangarralpalu kangurnu kangurnu
kangurnu.  Nyiyarla kuja pamangarra kalalu kanjayanu?  Ngamingka
kaninjarni.  Ngamingka kalalu kanjayanu: purdurru, yamangurdu,
wirriji.  Nyiyakari, nyiyakari kalalu yirrarrnu -- pinkirrpa,
nyiyakari nyiyakari, kalalu majardi, majardi yangka wiripakarnu
karna ngarrirni wiri mirnikanjayi kujalpanyanu yangka purlkangku
jutumanu, nyamoukanjayi -- wiripakarnu.  Wiri pakrnu,
ngulalanguju ngulakurlangu purlkakurlangu, yangka
yalumpukurlangu.  Ngulalpa yirrarnu.  Yi---i!  Ngulawarnuju,
yangkajulujana turnujarrijalu, turnujarrijalu nyurru,
yangkajujangka wurnajangka.  Yaninjarlalu pirrimanu, yarlungkaju
kalalu katurnu.  "Yi---i! Yatijarralu nyangka!"  "Jurdu kajikarla
pardimi.  Jungarrayiki, Japaljarriki, Jupurrurlaku, Jakamarraku,
Jampijinpaku, Jangalaku."  "Yawu!  Kapingalpa yalumpu kuja
ngarnawu!  Kurdujulu kuja mardaka muurlpa, ngarlkikalu.
p!!!karlili nyangka kuja nganta yantarra.  p!!!!!karlikarilki
kija nganta yantarra.  p...karlikarilki kuja nganta yantarra!
p...kuja nganta karlikarilki yantarra.  p...kuja nganta
kurdujurla."  "Wurangkujuku!"  Kalalunyanu yawu!  "Wurrangkujuku
kalalu yalingirliji yardarni pungulku.  ppp!!!karlikarilki ngaka
kurdijirla.  p!!!ngaka kurdujurla.  Yalilkinya, yalinyalpalu
nyinaja, nyurnunyurnu,  yangka nyurnukurlangu,
parlparukurlangu, yalumpuju ka nguna parlparukurlangu, .
Yalirlilpalu wajawajamanu, jintajuku yangka nyampurla kalu nyina,
jalangujalangu.  Yangka yaliyijala kalalujana jintajuku purami.
Yangka kujalpalu nyinaja nyurnunyurnu.  Ngulayijala kalu
waaparrirni.  Yalumpuju waaparrirni kalu.  Yangka kujalpalu
jintajintajarrija, yi---i!  Lawalpalu ngamurlukurlurlumanu,
yangka yalumpu ngamikirrajulpalu yanurnu.  Ngamurlukurlurlumanu.
Yi...Yiii...Yiii...  Yulajalpalu jintawarlayilki, panulkulpalu
yulaja, jintawarlayi, nuwulpanyanu jinta nyinanjayanu, yalikari,
jintawarlayilpalu karljingkajarrija manu karntawarrarlajarrija.
Karntawarralpa yali ngarrurnu, yalilpa ngarrurnu, kulu wiri.
"Kari nganta kulu wiri, yalumpuju kapulungalpa luwarni."
Nyiyarlulpalu yirrarnu?  Karntawarrarlulunyanu yirrarnu.
Kalalunyanu majumajumanu.  Yaliji -kurlangu, yaliji
karntwarra.  Kala karlji yalumpu, ngulaju ngurrju.

    Yi---i!  Yawu!  Yulaja Yulaja Yulaja Yulaja Yulaja Yulaja,
Karntangkulkulpalujana yangka yulanja mardarnu yawu!
Kurdukurdulku yangka liwarrpungulpalu nguru  yangka
nyanungunyangu.  Liwarrpungulpalu.  Yulajalpalu, manulpalu yangka
ngalapinyanupirdi.  Liwarrpungulpalurla marlangka.  Yawu!
"Ngurrju, ngurrjuwaja."  "Yuwayi.  Ngulajuku.  Yalumpuju ngurrju,
yuwayi."  Ngalapinyanu yungujana wajawajamanu.  "Kari nganta
jirrinyparlarnalu waparlku nyinaja, jirrinyparla mirnirla
karlarrarla kaninjarrarla.  Yalumpu jirrinypa yanurnu."
"Yawuwaja.  Yalumpujukuwaja."

    Yi---i!  Nyinaja nyinaja nyinaja nyinaja nyinaja nyinaja.
Manngunyangulpa yangkaju papardinyanurlu, (papardinyanu mardaw,
kukurnunyanu mardaw -- papardinyanu, kukurnunyanu).
"Jalangurlujuku raapungka.  Kalakarla yapakariki pamangarra
parntarrimi, pamangarra, kalakarla yapakariki parntarrimi, kala
raapungkarla jalangurluju, mungalyurrurlu."

    Kalalu turnujarrija---a.  "Yawu, waja."

    Kalalu raapung---u: (purdurru, karli, purdurru, karli,
purdurru, karli) wurlampi.  Wurlampi yangka nganayi kanti, kuja
nganta yantarra, yurturlupatu, manu yangka wakurlji, wakurlji
nyampujangka, manu nyampujangka, waluwarnu, yalumpurla jinjirla,
ngulaju yurturlukurra kalalu yirrarnu.  Karli, kurdiji, kurlarda
kalalujana yalumpujuku yirrarnu, jarrawarnupaturlu, yangka
yaliki, ngamardinyanu warlaljaku, kalalu jintakurramanu.

    Yi---i!  wirinkirri kalalu jukayirrarnu,
nyarrpakunyarrpakurlu."  "Kari nganta ngulajuku."  Nyampuju
karlipa kuja lawajarrimi.

    Yi---i!  wirinkirri kalalu jukayirrarnu---u, ngulawarnuju
nyarrpakunyarrpakurlu.  Mungalyurrumungalyurru, rangkarrakurlu,
kalalu turnujarrija.  kalalu turnujarrija yangkaku nyanungu
yaliki, pamangarraku.  "Yi---i!  Ngulajukawu!  Nyurrurlupa manu."
Yi---i!  Kalarla mardukuru kujurnu yangka nyanunguku
kurntirrpaku.  Kujurnu kujurnu kujurnu kujurnu Yawu!

    Ngulawarnuju, yalumpuju...  "Ngayi, waja, yalumpujukujala."

    Kalalunyanu yapapiyirrarnu yawu!  "Kari ngantalu nyanungkuju
yapapiyirraka, jinta warlayi, kalakangkulu kuja nyurnujarri."

    Yi---i!  Warrukurdukurdu, warru wapaja, warru wapaja, warru
wapaja, warru wapaja.  Miyalu kalalunyanu yirrarnu,
ngamparlyirrarnu ngamparlyirrarnu ngamparlyirrarnu
ngamparlyirrarnu.  Ngulajukawu!  "Ngulajukuwaja."

    Yi---i!  Ngulawarnuju, jukurra-jukurra, mungangka kalalu
pirrimanu, ngulaju rangkarrkurluku-ngarnti,
mungalyurrumungalyurru, rangkarrakurluku-ngarnti.

    Ngulawarnuju, karlarningintilki, ngalapinyanupirdi,
kalinyanu warlalja, nyanungunyangu, manu yurntalpa wiri, manu
wati kutuyijala, yapunta, (yapunta yirdi, yapunta).  Yangka
yalumpu kuja jajinyanurlu wajawajamanu, yapunta.  "Wiyarrpa waja."

    Yi---i!  Ngulajukuy!  Yaliyijala kalalu yulaja
karlarningintiji, watiji ngulayijala kalalu yulaja yulaja yulaja
yulaja yulaja yulaja.  Ngulawarnu karnta yaliyijala kalalu yulaja
yulaja yulaja yulaja yulaja yulaja---a, yawu!  Ngulajukaw!

    Jarrawarnurlu jintangku kalalujana ngarrurnu jarrawarnurlu,
yijardu-nyayirnirli.  "Nyurru -- wajankulu lawajarrija
nyampujuku."

    Karnta yangka yalumpu, kalipukaku, kalalu ngarrurnu.  "Kari
nganta nyuntujukujana piki wapaya.  Karnuru kuja purlka
wajawajamanu."

    Nyajangulpajana mardarnu karnta?  Jirramakari, jirramakari,
jirramakari, panujarlu nyayirni, purlkangku, yangkangku kujalpa
lawajarrija.

    Ngulawarnuju, yawu!  "Ngulajuku."  "Lawalku -- waja."

    Kalalu mukulku yanulku wurnalku.  Kalalu mukurra pardijalku.

    Nyampu karnajana yirripurami `law' yapakurlangu -- .
Ngulawarnuju yaliyijala kalalu yarda pardija.  Yawupardijalu
yangka yalumpu. Malamala kalalujana pardija, panuku yapakuju,
malamalku.  "Karinganta, ngajupanujuwaja ngarrika,
ngajupurnuwaja.  Yirna kuja warranywarranypajarrija, pariwanpaku.
Ngajuwaja, warranywarranypajarrija, kuja pariwanpaku."  "Kari
ngantalpa jirrinypa ngunanjayanu."  "Yawuwaja, yalumpujuku."

    Lawalpa pajurnu junmangku wanarri, ngarilpanyanu
ngujulpajurnu nyampuju .  Yapakarirlilpa karlilki
kujurnu.  "Nyiyakunkulu kuja warranywarranymanu?  Kapurnanyarra
kuja jalangurlu jajalyluwarni."

    Kala jintakari watikarirli wiljiwiljimanu.  Panulku ngayi
kalalu karrinja pardija karlilki ngayi kalalu kujurnu,
jirramakari jirramakari jirramakarirli.  Panungkunyayirni kalalu
yardarrapungu karliji.  Manu ngaka kurduju, manu ngaka kurduju,
manu ngaka kurduju.  Yaliyijala kalalu yulanjakulku pirrimanu.
Kalalu yulaja yulaja yulaja yulaja yulaja yulaja.  Yi---i!  Yawu!
Ngulajuku.  "Ngulajukuwaja, wiyarrpa, ngarija jirrinypawarnurla,
jirrinypawarnurlawaja, ngayijana muwarnku nyinaja."

    Ngulawarnuju, yangkajulu pardijarra mapirrilki.
"Kakarraralujana kanyirra yangkaju limirlimilki
jarntinyjarntinypa yanili."  Jarntinyjarntinypa yanulu yanulu
yanulu yanulu yanulu yanulu yanulu yanulu.  Lawalu pirrimanu,
muljukarirla, kutungka, kutuyijala.  Pirrimanulu.  Muljungka
yalumpurla panulu ngunanjayanu.  Nganayirlalkulu pirrimanulu.
Muljungka yalumpurla panulu ngunanjayanu.  Nganayirlalkulu
pirrimanu Jupirdijardurla; mulju ka nguna Jupirdijarduju.
Yalirlalu pirrimanu.

    Yi---i!  Yaliyijalalpalu jintalpa yulaja, (yiyi---i!
yiyi---i!  yiyi---i!, yiyi---i!  yiyi---i!  yiyi---i!, yiyi---i!
yiyi---i! yiyi---i!, yiyi---i!  yiyi---i!  yiyi---i!)
Panulkulpalu yalirla yulanjayanu, yupukarrarlalpalu yulaja,
yampirrirla, yupukarrarlayijala, yupukarrarlayijala.
Jilimirlalkulpalu yulaja karlarningintipatu; karntapatulpalu
yulaja panujarlu.  Ngulaju warrukurdukurdu kalalu yulaja yangka
yalumpurlalpalu yulaja.  Nyanungujulpalu ngayi ngunajarra,
wantangkalkujala.  Ngunajalpa yangkaju purlka.

    Yi---i!  Yawu!  Ngulajuku---u!  Nati walyangkapalu
walunyangu yalumpurla manangkarrarla kujalpalu nyinaja,
kankarlarralpalu watiyarla yurdiyirrarnu.  Watiyarlalpalu
yurdiyirrarnu, yapaju.  Yalumpu, yimilki karna ngarrirni,
yalumpuju ngantalpalu yuljalkulpalu yirrarnu, kala ngantalpa
yalumpuju, yanurralpa nganta kankarlarrangurlu yurdingirliji.
Kankarlarrangurlujukulpa yanurra.  Nganayilkiji kurntulkuju,
kurntu yangka manparrpa, kurntu manparrpa.  Ngulajulpa
kankarlarrakari yanurra, watiyangurluju.  Ngulajuku.  Nyurru.

    Yangkajulpa wangkaja: ?E: ?E: ?E: Karnta yalumpu, yangka
kalipuka, ?E: ?E: ?E: kujajuku kala ngiyirnmanu.  "Wiyarrparlu
ngarra wangkanjaparntamanta, murrangkalkuja, murrangkalkuwaja
yalumpuju."

    Karrijalpa wiyarrpaku wantajarra, wantajarra.
Ngulangkaju---u, ngakalku wantakarirlalku.

    Yuwayi, wangkanjakulku.  Miyipardulku, ngurlupardulku
yurrparnu pirdijirri, karntangkuju.  Pirdijirri yurrparnu,
wirijalu.  Kunarri yalirlalku lawa jarrija, karnta nyanungu,
karnta nyanungu kuja yangka purlka wajawajamanu.

    Ngulakarna yirripura, karnta yali, kurdu panukupalangu.
Yi---i!  Yawu!

    Pardijalu.  "Kurlirralku, kurlirralkuwajarlipa yani.
Yaliyijala kulpa mirlipa kuja."

    Kulpamirra kulpamirra kulpamirra kulpamirra kulpamirra.
Ngaka ylumpu mulju patukurra.  Yalirlalkulpalu nyinaja nyinaja
nyinaja nyinaja nyinaja.  Yawu!  Ngulajukawu!  "Kari nganta
karlipa... jirrama, jintaku karlipa kuja nguna.  Jirrama,
jintaku."

    Yi---i!  Ngunanjayalpijalu.  Nyinajalu nyinajalu nyinajalu
nyinajalu.  Ngarnulu ngarnulu ngarnulu.  Ngurlulu yurrparnu
yurrparnu yurrparnu yurrparnu, ngurlu nganayi watiyawarnu.
Yurrparnulpalu tarnnga.  Ngulawarnuju---u!  Yawu!  Ngulajukawu!
Yurrparnu yurrparnu yurrparnu yurrparnu yurrparnu yurrparnu
yurrparnu.  Parraja, ngami ka nguna.  Pirli ka nguna, pirli
ngurlu yurrparninjaku, manu pirli nganayi ngalikirri, ngalikirri
wita, wirijarlu.  Yurrparnu yurrparnu yurrparnu yurrparnu
yurrparnu.  Nuwulpalu yangka jintangka kanjayanu 'billi-can'-irla
lawa, ngamimipa, yanurrpu wirijarlu.  Yalirlinyalpalu kardurnu.

    Ngulawarnuju, nyinaja nyinaja nyinaja nyinaja nyinaja
nyinaja .  Yawu!  Nyampunya karnanyarra ngarrirni, yimi,
nyurnunyurnukurlangu, kujalpalu kamparruwarnupatu nyinaja.
Jalanguwarnuwangu.  Yali kamparruwarnu kujalpalu nyinaja,
nyurnunyurnu.  Ngulajukawu!

    Jintalpa yulaja, yangurlu.  Wali mannginyangu yangka purlka.
Yiyi---i!  Yiyi---i!  Yiyi---i!  Yulajalpa, wiyarrpaku
yangkakukulparla maripurlkaku, kalinyanuku warlaljaku,
'kingi'kija.  Watiki.  Rirririrri ngayilpanyinaja nyanungu
purlka.  Wati rirririrri, yilpa nyinaja, 'pawuju'nyayirni.
'Pawuju'lpa nyinaja, yapaku.

    Yi---i!  Yawu!  Yangkajulpa karnta wangkajalkuyijala.
Yangkaju yali, nyampukula ngayilkilpalu yulaja 'anyway'-lki.
Yi---i!  Yawu!  Kurdukurdu nyanungunyangu mardirtilangu,
mardirtijarrija nyurru, yangkakurrayijala, kapirdinyanu.
Yangkalpalu puraja, yangka yali kapirdinyanu kuja watingki ka
mardarni.  Yalikirrayijalalu yanurra, yangkakurrayijala.
Jintakarikirlangu, ngawurruyijala.  Ngawurrunyanu, kapirdinyanu,
ngapurlu turnturnpa, ngapurlu turnturnpa, jalya, -wangu,
lawa.

   Nyampurraju , -pinki, karnalu
jalangujalangurlu mardarni.  Jalya nyayirnilpalu nyinaja,
wiyarrpa, jaly nyinajalpalu.  Yi---i!  Yawu!

    Ngulawarnuju---u, karnta nyanungu, nyurnunyurnu yali
kamparru kujalu muku lawa nyinaja, kamparru, ngayilpalu nyinaja
karntaju nyanungu nyayirni, wartirlilanguju.  Pu!  Ngurrju
nyayirni.  Yaparranjirli kalalujana nyangu, nyanungu nyayirni,
ngapurlu turnturnpa; kujakanjayilki, kala nyinaja.  Kalalujana
nyangu.  Yawu!  Ngulajuku!

    Yaliyijala kalalu yarda pardija wirlinyi, ngurlu kalalu
parraja putujuku ngayi kalalu manu, yukarrija.  Manu manu manu
manu yawu!  Ngulawarnu kujarlu kalalu yardarrapungu, kalalu
kirlkamanu.  Warlpa kala wangkanjayanu, warlpa; warlpa kala
wangkanjayanu, kalalu ngurlupardu mardarnu, yardarrapungu kalalu,
ngurlupardu.  Nyurrawu!  Kirlkajarrija!  Kalalu manu manu manu
manu manu.  Kalalu yirrarnu ngamikirra, manu manu manu kalalu
ngamikirra yirrarnu, manu parrajakurra.  Kupurnurra kupurnurra
kupurnurra kupurnurra kupurnurra kupurnurra.  Ngurlu.
Walypaliwangurlu yilpalu ngarnu yali kamparru.  Walypalili yanu
kujalu jalangulku wiyarrpa yanurnu, walypaliji nganimpanyanuju,
manu kujarlulu nyinaja nyinaja jintawarlayilki pulawarla.  Kala
yali kamparnu, lawa yijala ngaka kalu jalangu nyina.  Yi---i!
Yawu!  Ngulajuku.  "Kuyujangka yalikila ngantawu, yangkaju
ngarrirni jarrinya.  Wiyarrpa Jakamarrapardu, Yuwu!  Yalikila
Jampijinpalangu rdipijarni, pirdangirliwana, yawu!"  "Yaliyijala
kuja wantirri rdipijarni, wantirri."  Kalalujana ngarrurnu.
"Yuwayi, yawuwaja.  Yaliwaja, yalilki, yikanpa yani kuja, E!  E!
kurntangka, malirdiwaja yaliki, kurntangka malirdikirra."

    Ngula kalalujana ngarrurnu.  "Yawu!-waja."  Yumurlujarrija
kalalu, nyangawanguyijala, malirdinyanu-kujaku.  Nyina
yangkakujaku kuja?  Kurntangka, malirdi.  Kurntangka, malirdi.
Yangka, karnta yalumpukula karla yinyi, karnta.  Nyurruwiyilparla
yungu karnta, jungarnirli, jungarniki.  Nyanjawangulku kalalu
yumurlujarrija, watilki kalalu yanu wurnturuyijala, kalalu yanu
wurnturulku, yali kanjayi, yanumpa yanumpa yanumpa yanumpa.
Kalalu kuyulku yirrarnu.  Yapakarirli kala yurdiyirrarnu kuyu
watiyarla kankarlarra, kalalu yirrarnu yirrarnu yirrarnu yirrarnu
yirrarnu yirrarnu yawu!  Ngulajukawu!  "Ngulajuku waja."

    Kalalujana yungu yungu yungu yungu.  Yi---i!  Kalalujana
yungu purlkapatuku.  "Yawuu, nyampuuwaja.  Kuyupardu kuja kalu
ngayi ngarrirnijarrimi, ngarrijarrimirni."  "Yawuwaja."
Kalalujana yungu yungu yungu pirdijirrijarra kalalu pardijarni,
pirdijirri manu ngurlu nganayi yirili, ngurlu yalumpu, jinta
nganayi maru, wakati maru nyayirni.  Kalalu kupurnu ngulaju
kalalu ngurlunyayirni ngarnu.

    Ngulawarnuju, kalalu ngarnu ngurlu nyanungu, ngarnurra
ngarnurra ngarnurra yawu!  Rdilykikari rdilykikari rdilykikari
rdilykikari rdilykikari kalalunyanuu yungu, rdilykikari
rdilykikari rdilykikari kalalu pajurnu, yangka witakari witakari,
witakari witakari, jintakari jintakari jintakari jintakari
jintakari.  "Yawu!  Ngulajukunya kuja?

    Kalalujana purlkangku payurnu.  "Ngulajukunya kuja
ngurluju!"  "Yawu!-waja, ngulajukawu!  Nyampuju panu, yuwu!"
Kala wangkaja nyanungu, purlka.  Kuyu kalalujana yungu; pakuru,
mala, janganpa, purdujurru.  "kari nganta karlipa nyampu karri,
kakarrara karlipa nyampu pirrirramanu, nyampulkayi!"

    Yungkaparrilki ka karrimirni kuja pirliji ka parntarrimirni.
Nganayiji Pirntinakurlangu, Pirntinakurlangu yirdi mulju --
Pirntinakurlangu, yatijarra.  Nyampu 'Granites'-ngirli kuja
kalkurnu, kurlirra.

    Yi---i!  Yanulu ngulakurra, warlujulu yungkurnurra.  "Kari
ngantawu!  Marna karla karri, kuntukuntuwaja, katu ka nyampuju
nguna, mulju, nyampuju kanunjumpayi."

    Pangurnulu pangurnulu pangurnulu pangurnulu pangurnulu
pangurnulu.  Karlangulkulu murupungu, nyangulu.  "Yawu!  Nyampuju
kawu!  Nyurrurna wirlija."

    Wirlijarrajana kutu nganta ka nguna, kutu.  Wantikimanulu.

    Yi---i!  Yawu!  Ngulajuku.  Lawajarrija.

    Wirlinyilkili yanu, ngulajangkaju.  Yanulu----u, kuyulu
warru pakarnunjunu.

    Ngurlulpalu yangka manu yalumpu, karntakarntarlu.
Karntakarnta yilpalu lirrinyinaja yurturlupatu, walypalipiya.
"Jalyalu nyangkayi!"  Ngayilpalu nyinaja yurturlupatu, jalya.
Nuwulpalu kujajarrija, yangka jalyalangu, ngayilpalu yanu
majardiwangu, nuwulpa kurntajarrija, lawalpa nyinaja, nuwulpalu
waraparnpija, lawa.  Nuwulparnalujana nganimpalku waraparnpija,
lawa, yalumpuju, kurntangka.  "Kurntangkawaja."  Yi---i!  Yawu!
Yinya ngayi kalalu nyinaja.  Nuwu purumuju (bloomers) lawa, lawa
nyayirni.  Karntangku kalalu pungu, mawulyarri mawulyarri
mawulyarri.  Yi---i!  Kalalu pungu.  Nyiya kuja kalalu manu
yumurruju?  Mala.  Yaliyijala kalalu ngurrjumanu, mawulyarri,
nyampukurra.  Kalalu ngurrjumanu warru nyampukurra, yardipikirra,
nyampukurraju---u.  Kalalunyanu jutumanu, ngurrju.

    (Ngurrju karna ngarrirni, Japaljarri, 'good story')

    Ngulawarnuju, nyinajalpalu.  Yi---i!  Manu manu manu manu
manu manu manu manu.  "Kari nganta karlipa nyampurla nyina
tarnnga.  Nyampuju ngapa nyampuju wiri, ka nguna.  Jilawaja."
"Yawu!-waja."  "Yi---i!  Warlawu yalumpurla ka kampamirni
yatijarra."

    Nyangulpalu.  Yapajarrapala kuja parnkaja yalikiji,
nyanjawarnu.  Yarnkajarralpalu karri karri karri karri karri
karri karri karri.  Nyampu murljurdumurljurdukurra, Warlarlarla.
Warlarla -- yirdi, yalirla.  "Kari nganta kalu yapa nyina
yurturlu."

    Nyiyaku kujalpalunyanurla yalumpuju manangkarra yungkurnu?
Pakuruku, malaku, kirlilpiki.  Ngulaku kujalpalunyanurla
yungkurnu marnaju.

    Ngulawarnuju, "Yarnkajarnili!  Yangka yalikirra, kirrikirra,
panu kujalpalu lirri nyinaja yapa."  Yi---i!  Karri karri karri
karri karri ngapalpalu yangkakurra yapakurra, karri karri karri
karri karri.  Kurlirra kurlirra kurlirra kurlirra kurlirra
kurlirra kurlirra kurlirra.  "Yawu!  Yalumpukulawu!"

    Yungkurnulu, kulkurrulu yungkurnurnu.  "Kari ngnta
wurrumpuru, kurlarda, karlili majarnu."  "Yi---i!  Yawu!
Ngamardipukarlu kujaju nganjawu!  Nganjaju nganjaju nganjaju
nganjaju warranywarranymaninjawarnu kujaju pungka.  Ngajuwiyirna
warranywarranypajarrija.  Pungkaju!  Jarajapalpanpa kuja
rdiirrpajikarla.  Jaralpanpa rdiirrpajikarla, pungkajuwaja,
yarujurlu."

    Pardijarni, yurrurnturuju.  Pardijarni, pardijarni.  Yanurnu
yanurnu yanurnu yanurnu yanurnu yanurnu, jarnkulpalu jintajarrija
yawu!  "Yatijarnili kulujuku nguurryirrarnu.  Kalkurnujarriya
wiyi kuja yirnangku pajirni.  Kalkurnujarriyawiyi!
Warranywarranypa panu kujarnanyarra pajirniwiyi.  Kuturnujarriya!
kuturnujarriya!  kuturnujarriya! yirnangku pajirni."

    Lawajuku lawajuku lawajuku lawajuku lawajuku lawajuku Yawu!
Ngulajukulpalu lawajarrija.  Yi---i!

    Ngakapala yirrarnu, yalinyapala yulaja.  Ngakapala yirrarnu
nyanungu.  Yi---i! Ya---a!  Lawalpalujana karrija.  "Kari nganta
panu, panuwaja, Jupurrurlaku, Jakamarraku, Jampijinpaku,
Jangalaku.  Luwakalunganpa---a!  Luwakalunganpa---a!  Nganimpa
kuja yingarnalu warranywarranypajarrija."

    Mirnijalpa karlumparra ngunaja kuja juju, jirrinypa.
Kangurnulu kangurnulu kangurnulu kangurnulu.  Kurlarnirlijirla
kangurnu kangurnu kangurnu.  Yawu!  Yalikanjayili karrija.  Karli
karrkarr karrkarr karrkarr karrkarr karrkarr karrkarr pum!
Karlikirlirlilkijilpalujana luwarnu.  Ngaka kurduju.
Karlikarilki, karlikari karr karr karr karr ngaka kurduju.
Wurrumpuru wurrumpuru wurrumpuru wurrumpuru wurrumpuru,
ngayilkijiki mardarnurra yawu!  Kurntangka yalumpujuku
malirdipuruwaja kuja.  Kurntangka yalumpupuru kuja
malirdipurajipuru.  Yawu!

   Yampijalpalunyanu, ngayilkilpalunyanu yulajalpalu.
Yulajalpalu yulajalpalu.  Yiyi---i!  Yiyi---i!  Yiyi---i!
Yiyi---i!  Yulajalpalu yulajalpalu.  Yawu!  kujajuku.  Lawa
nyinajalpalu.

    Yi---i!  Karntakarntalkulu yanurnu.  Yaliyijala yangka
watipatu yalipatuku, ngulalujana panparlamanu, katurnulpalunyanu,
karntapaturlu.

    Yi---i!  "Yali kujawu!  Yalijilkinyanu kuja kulupanji
yalumpawu!  Yalijikiwaja kuja.  Ngayi kuja lampurnupukarlu."
"Yuwu, Lampurnupukawaja."

    Yi---i!  Yawu!  Yulajalu yulajalu yulajalu yulajalu.
Lawalpalunyanu jurru panturnu panturnu karlangurlu panturnu
panturnu panturnu panturnu panturnu.  Yalyujuku ngayi kala
karlijarra kula nganta ngawarra, wiyarrpa,
mirrijiniwangurlayijala, lawayijala, mirrijiniwangurla.  Yapa
yilpalu nyinaja nyampurla nyurnunyurnu yali kamparnu.
Kamparruwiyi.  Nyampu kujalparlalu jalya nyinaja, jinta warlayi
nganimpa jalya, -wangu.  Yi---i!  Yawu!  Kujanya.

    Yi---i!  Jinta warlayilpalu yirrarnu, yanulpalu---u,
yuranypa kalalu karlaja panu, miyi yarla.

    Ngulawarnuju: "Mirrirnilkiwaja karlipa, wiyarrpa,
karntirirri yangka yalumpu yalyimani, yujuku nyampu kankarlarra,
Yungkurnulpalu manu manu manu manu manu manu ngakalpalu, kujarlu
karlanjarla yirrarnu, nyampujangka yangka watiyajangka.
Nyampulpalu yangka watiya karrijayi, nyampu.  Kujalpalu ngunaja
warntawarnta, panu ngayilpalu yirrarnu watiyapiya.  Watiyajulpa
ngunaja 'cross'.  Parntirrparntirrpanya.  Parntirrparntirrpa,
yirdi nyampuju ka karrimi, parntirrparntirrpa.

    Ngulawarnuju, yanurnulpalu yanurnulpalu yanurnulpalu
kaninjarra kaninjarra kaninjarra kaninjarra yangkajulpalu
nyanjayanu nyampurlaju---u, nyanjayanulpalu---u.  "Kari nganta ka
yaliji lawa.  Yumurlumanta kuja manparrpaja wiyarrpa, manparrpa
-- waja."

    Yi---i!  Ngangkayirlilki wilypimanu nyampungurlu, lawalpa
pungu.  Ngulawarnuju---u, yutu yutu yutu.  "Kari nganta
yumurlujarrija.  Yutu yutu yutu.

    Yanurnulpalu, yanurnulpalu---u, pampampampam...!!!
kujarlulkulpalu/ ngantalpalu yukaja kaninjarra yalumpuyijala.
Yama ngantalpalu yalumpujuku lawanyinaja, yama.  Yukaja,
lawajarrija.

    Ngulawarnuju, yayimanulkulpalu.  Yiyi---i, yiyi---i,
yiyi---i, yiyi---i.  Ngayilpalu jintawangu yulaja, panu,
yurturlupatu, panujarlu, watimipa.  Yulajalpalu yulajalpalu
yulajalpalu yulajalpalu yulajalpalu.  Yi---i!  Yungukurnujulu
manu manu manu manu, kaninjarralkulu murupungulku, walyakurralku,
nyampukula.  Wirliya, parduju, nyampuparduju, wakuparduju, mirdi
nyampujarra, nyampu, (nyangkaju!) nyampu, nyampu, jinta
warlayilpalu murupungu.  Jutumanulpalu, walyangkulku.
Nyampulpalu yungkurnu, karntirirri, karntirirri yirdi...
yungkurnulpalu.

    Yangka kuja nyanunguku pirdangkarlu, ngulawarnuju, nuwulpa
yangka nyanunguku pirdangkarlu karntaku, yangka nyanunguku
pirdangka yali purlkaku pirdangka, ngulaju yampija, yangka
nyanunguku pirdangkarlu, yampija.  Ngaka yangka wurnturumalu
yangka yalikari kujalpa palkajarrija, wati, ngulakulkulparla
yungu, ngulajulparla kuluwangu yungu lawa.  Yanurralku karnta,
nyanungulku yanurra.  Kala ngurrjulpapala nyinaja kuluwangu.

Yirripurami karnangku kujarnalu yanu nyampungurlu,
Yurntumungurlurnalu yanu. Yimi, ngarrirni karnangku nyampunya,
kujarnalu yanu Chilla Well-ikirra.  Chilla Well-irlkirla
ngulawarnuju walirnalu 'turn'-jarrija -- kakarrara -- kuja.
Yanurnalu -- manangkarrawana ngapawangu ngunaja.  Pardunalpa
ngunaja.  Marnangkarnalu wapaja, walpajirrirnalu nyangu --
walpajirri, manangkarrawardingki, kardirri.  Ngula karna
yirripura kuyu, yangka walpajirri, ngularnalu manu.  Karnta
ngayirnalu manu -- karnta.  Karntarnalu manu.

    Ngulawarnuju pakujurlarnalu yirrarnu.  Ngulawarnuju,
mungalyurru pardinjarlarnalu yanu.  Warrardalpa ngunaja
yatijarra. Yirdimani karna Japanangka nyuntuku   Wali
karnalu yirdimani Jarrardajarrayi.  Wali yatujumpayirnalu ngunaja
manangkarrarla kulkurrukulkurru.

    Ngularnalu manu kuyu, nyinjirri, kujalpa wurnangka yanu
manangkarrarla.  Yanurnalu, yanurnalu, yanurnalu.
Watiyarlunganpa tayiya jurnta-panturnu, jirramakari manu
jirramakari -- panujarlu wirli.  Ngulawarnuju, ngurrjumanurnalu.
Ngurrangkalparnalu ngunaja, manangkarrarla.  Ngunaja, ngunaja,
ngunaja.

    Mungalyurrukarirnalu yarnkaja.  Manangkarrarlarnalu nyangu
kuyu milpa-tiri, manangkarrarla kujaka nyinami milpa-tiri.
Nyangurnalu, ngulawarnuju yanurnalu, yanurnalu, yanurnalu.
Malikirnajana nyangu kurdukurdu, muljungka; muljungkarnalu nyangu
maliki -- karlarlapala.  Ngulawarnurnalu nyanu kuyu
wakulyarripiya.  Ngulawarnuju, purajarnalu, ngularna nyangu --
kuyuju milpa-tiri wiriwiri kalu nyina manangkarrarla, malapiya,
kala wirijarlu.  Ngulawarnuju, ngunajarnalu yalirla.

    Ngulawarnuju karlarrarnalu yanu -- Pirdipirdikirra.
Yalirlarnalu nyinaja, ngaparnalu wunjurnu, ngaparnalu wunjurnu.
Yalirlalparnalu ngunaja.  Mungalyurru pardinjarlarnalu yanu,
marluku.  Ngula malikirli lanimanu, kuyu nyanunguju.  Wali maliki
nyanungu pirdangirlilpanganpa parnkaja.  Marluju parnkaja
wurnturu -- marlu.  Malikijilpa wapaja pirdangirlikari
t............lpa parnkaja.

    Yanurnalu karlumpayi, Yawuyawulyu -- pirli ngulakurrarnalu
yanu.  Yanurnalu yanurnalu yanurnalu yanurnalu yanurnalu
yanurnalu.  Malawangu, pakuruwangu lawanyayirni.
Milpa-tirimiparnalu nyangu.  Panu kalu nyina milpa-tiri.
Kuyuyijala kalalu ngarnu nyanunguju -- purlkapaturlu.
Nginyinginyipiya -- kalalu ngarnu.

    Yali manangkarrarla kujalparnalu nyinaja, warnarnalu manu --
kuluparnta, warna, kuluparnta, kujaka manangkarrarla nyinami,
ngularnalu manu kirrirdimpayi.  Ngulawarnujum(?)
pirntinalkurnalu manu -- jirrama -- pirntinajarra.

    Wurntururnalu yanu -- Pirdipirdingirli -- yatijarrarnalu
yanu -- Munkurlarrikirra, kujalpa ngapa jukurrpa wantija.
Nyangurnalu pirntinalku.  Ngularnalu kuwana nyangu.  Karinganta
nyampurla kalu yani, yatijarra, yatijarra jungarninyayirni,
yatijarra jungarni, yanu, yanu, yanu yanu yanu yanu...
Yitakimanurnalu -- walpajirri kuyu.  Lawalparnalu pangurnu,
pangurnu, pangurnu pangurnu pangurnu pangurnu pangurnu...
Jirramarnapalangu manu -- jirrama -- ngama, wirriya.
Manurnapalangu jirrama, pangirninjarla, kaninjarra.

    Ngulawarnuju, yatijarrarnalu yanu, maninjarla.  Ngularnalu
kulkurru ngunaja, manangkarrarla.  Manangkarra kujalparnalu yanu,
ngapawangu lawa kulkurrukulkurru.  Wurnturunyayirni.
Wurntururnalu yanu.  Karlarrapurdarnalu yanu.  Wirliyalparna
wapaja.  Warrurnulparnala kuyuku, malaku manu pakuruku.
Ngulawarnuju, karlarrarnalu yanu.  Kuyu wiri wardilykarnalu
luwarnu -- makitirlirna luwarnu ngajulurlu.

    Ngulawarnuju, ngaparnalu nyangu mulju, muljukari.  Ngayi ka
marlaja kuntulkuntulkarri, wajirrki.  Kularnalu pangurnu.
Wiyarrpa.  Yampijarnalu.

    Kuyu lungkarda 6-palarnalu manu -- panujarlu.  Panujarlu
lungkardaju.  Napangardikirnarla kanjarla yungu -- kuyu
nyanunguju.  Wanakiji, miyi wanakiji, panujarlurnalu manu.  Manu
miyi yangka yarla, manurnalu panuyijala karlanjarla.
Japurlurlulparnalu pangurnu.  Pilingkilparnalu pangurnu.
Pilingki.  Ngulawarnurnalu lajapungu miyi nyanunguju.  Yarlajala
karnalu ngarrirni.

    Ngulawarnuju, yanurnalu kulkurru.  Yanurnalu.
Walpajirrikirnalurla pangurnu, pangurnu pangurnu pangurnu
pangurnu...  "Karinganta yukajawu!  Jalangu.  Jalangu yukaja!"
Pangurnu pangurnu pangurnu pangurnu...  "Karinganta mirniji
kaninjarra!  Mirniki karnarla pangirni."  Nyanungurluju
pangirninjayanuyijala.  Ngularna purdanyangu.  "Karinganta
yalikila ka pangirni, kuyungku nganayirli walpajirrirli."

    Pirrarnirlirna yilyaja.  Marnkurrparna yilyaja
Yalijipiringkirra.  Ngamajarra, wirriya jinta -- kuyu nganayi
walpajirri.  Marda ka nyina manangkarrarla nyampurla ka nyina
walpajirri panu -- jintakari, jintakari.  Ngayi kalu nyina panu
yangka, turnukari, turnukari.  Yangka witakari, witakari.  Nyampu
karna yirripura, kajinpa ngaka nyuntu purdanyanyi
kajilpanpanganpa...

    Ngaka kapurna yani karlarra Lapilapikirra pakurukupurda,
malakupurda, nyintarnnyintarnpaku.  Ngulaju kuyu ngayapiya.

    Karlarrarnalu yanu mintapakurra.  Mintapaju
wirijarlunyayirni -- pirlipiya kankarlarranyayirni ka
jukakarrimi.  Kuyu pakuruwangu, kuyu janganpawangu yalirla lawa.
Palkaju kalu wapa malikiji, maliki kalu nyina palkaju --
nyanungurlaju.

    Ngulawarnujurnalu yanu nyuntunyangu walyakurra Japanangkaku,
Japangardiki kuja yatijarra karrinya -- Yawulyawulu yirdi
Yawulyawulu .  Ngulawarnurnalu yanu,
nyangurnalu marlu marlu, panu kujakalu yalirla nyinami.
Ngulalunganpa jurntaparnkaja, nyanjarla.

    Ngulawarnuju, yanurnalu miyilkirnalu manu nganayi wanakiji.
Manu, manu manu manu manu manu...  Yirrarnurnalu patikirla
walypalikirlangurla, manu pakujurla, manu mukarti ngajunyangurla.
Mukartirlangurlarna manu panuyijala.  Japangardirli purlkangku
manu panuyijala.

    Kuyu yangka warrarna kujaka manangkarrarla nyina kuyu
nganayipiya liwanja-piya.  Jintajukuyijala pintiji.  Pinti
nyanungupiyayijala 'liwanja'-piya.  Panujarlunyayirni
warrarnapiyarnalu manu -- warlura, manu pirirrpa,
nyiyakantikantirnalu manu.  Manu yurdiwaruwaru, jalupa,
lungkarda, nyinjirri.  Yalumpurla yarltiriyarltiri kalu nyina --
manangkarrarla -- panu.  Warna, warna karnalu ngarrirni
mukurulypamukurilypa, yangka warnu, wirijarlu yunturrkunyupiya,
pirntina, kuruwarrikirli kujaka nyina.  Yalitayi
-jangkalu yanurnu walypalipatu
Yalijipiringiwardingkipatu.  Yajarnujulu ngajulu.  Ngularnalu
yanu Chilla Well-irla.  Nyangurrarnalujana Lajamanuwardingki.
Tayiya witanyayirnirla yirrarnu turaki wirikirra.  Witanyayirnili
yirrarnu -- witanyayirni.  Jintakari wirijarlu, jintakari
witanyayirni.

    Nuwunpa nyangu manangkarrarla, warlura, warlumirlamirla,
juju yangka nyurruwiyi kujalpa wantija, ngapa jukurrpa,
nyurruwiyi kujalpa wantija?

    Yali kujalparnalu yanu, ngularnalu nyangu maliki panujarlu.
Yatijarrarnalujana nyangu -- panukarilki.  Maliki panukarilki
wiriwirilpalu rdulyurru-nyinaja.  Ngapangurlulpalu parnkaja
warnirringirli.  Warnirri panupanu, yirdi.

    Ngulawarnuju, ........... nyanungurla......

    Jalangu kalu karrinjayani, nyampu, 'hot'-ilki karnalu
karrinjayani kampamilki kanganpa wantangkuju.  Wanta nyampu
kujaka nyina karlarralku. Jalangu karnalu nyina pardayi wita --
pardayi wirijarlu.  Kutukari ngurrju -- pirriya.  Ngulaju ka
pirriya karri.

.  Well, we call it Jarrardajarrayi.  Well we
were a long way north in the middle of the spinifex plain.

   We got the {\em nyinjirri} animal, which was travelling in
the spinifex.  We went and went.  Our tyres got punctured by
sticks, four -- a lot of wheels.  After that, we fixed them.  We
made camp in the spinifex plain.

   We set out the next morning.  We saw the {\em milpa-tiri}
animal, which was in the spinifex plain.  We saw it, then we kept
going along.  I saw some dingo pups, at a soakage; we saw ten
dogs at the soakage.  After that we saw the animal like a {\em
wakulyarri}.  Then we followed the one I'd seen -- large {\em
milpa-tiri} live on the spinifex plain, like a {\em mala}, but
much larger.  After that, we stopped there.

   After that we went west -- to Pirdipirdi.  We stopped there,
and filled up with water.  We stayed there.  In the morning we
set off, for kangaroo.  The dogs scared away that animal .  Well that dog was running behind us.  The kangaroo
ran a long way off.  The dog was running behind us.

   We went a long way west, to Yawulyawulyu hill.  We went and
went and went.  No {\em mala}, no {\em pakuru}, nothing at all.
We saw only {\em milpa-tiri}.  There are a lot of {\em
milpa-tiri}.  The old people used to eat that animal.  Like
brains, they used to eat it.

   On the spinifex plain where we were, we got a snake -- a
dangerous snake, which was on the spinifex plain, a very long
one.  After that we got two {\em pirntina} snakes.

   We went a long way -- from Pirdipirdi -- we went north -- to
Munkurlarri, where Rain dreaming fell.  We saw a {\em pirntina},
and we saw a goanna.  They really go here, north, straight north,
straight north, went and went and went.  We tracked a {\em
walpajirri}.  We dug and dug for it... I got two -- a female and
a male.  I got two after digging way down.

   After that we went north, after getting them.  We camped half
way, in the spinifex plain.  We were travelling in spinifex, with
no water in the middle.  A very long way.  We went a long way.
We were going westward.  I was walking.  We were looking for
animals, for {\em mala} and for {\em pakuru}.  After that, we
went west.  We shot a large {\em wardilyka} -- I shot it myself.

   After that, we saw a soakage, another soakage.  It just was a
clump of green grass.  We didn't dig it, poor thing.  We left it.

   We got six {\em lungkarda}, a lot.  A lot of {\em lungkarda}.
I brought them back and gave them to Napangardi.  We got a lot of
{\em wanakiji}, and {\em yarla} food, we dug up a lot.  We dug it
with a shovel.  We were digging it with a scoop, with a scoop.
After that we got a lot of that food.  We call it {\em yarla}.

   After that, we went half way.  We dug for {\em walpajirri},
dug and dug...  "It's really gone right in! Now, now it's gone
in!"  Dug and dug and dug... "Really down here somewhere!  I'm
digging for it here somewhere."  It still went digging down.  I
listened to it.  "It's really digging there, that whatsaname {\em
walpajirri} animal."

   I sent it  yesterday.  I sent several to Alice Springs.
Two female, one male -- {\em walpajirri} animals.  There might be
a number on the spinifex plain here -- pair by pair.  There're
many of them, a group here, a group there.  Little by little.
I'm relating this, you'll listen later when you  us.

   Later I'll go west to Lapirlapi, for {\em pakuru}, {\em
mala}, {\em nyintarnnyintarnpa}.  That animal like a (feral) cat.

   We went west to the termite mounds.  Very big termite mounds
-- they stand up very high like a hill.  No {\em pakuru}, no {\em
janganpa} there.  Dingoes walk around, there are dingoes at that
place.

   After that we went to your country, Japanangka and Japangardi
country which stands there to the north -- name of Yawulyawulu.
From there we continued, and saw kangaroos, of which there were
many there.  They ran away from us when they saw us.

   From there we went along and got some {\em wanakiji}.  Picked
and picked them... We put them in a whiteman's bucket, and in a
box, and in my hat.  I got very many in my hat too.  Old
Japangardi got a lot too.

   That {\em warrarna} animal which lives on the spinifex plain
is like a fish {\em liwanja}.  Similar skin.  Its skin is like a
fish's.  We got very many {\em warrarna}-like animals -- {\em
warlura}, and {\em pirirrpa}, we got everything.  And {\em
yurdiwaruwaru}, {\em jalupa}, {\em lungkarda}, {\em nyinjirri}.
They are light-coloured there -- on the spinifex plain -- many of
them.  There's a snake we call {\em mukurulypamukurilypa}, very
big, like {\em yunturrkunyu}, {\em pirntina}, with markings.  The
white men from Alice Springs came after the holiday.  They
enlisted my help.  We went to Chilla Well.  We saw some people
from Lajamanu  put a small tyre on a big truck.  They were
putting a very small tyre on.  One large one, one small one.

   You didn't see, on the spinifex plain, {\em warlura}, {\em
warlumirlamirla}, that business which was falling long ago, Rain
Dreaming, which was falling long ago?

   There where we went, we saw many dingoes.  We saw them in the
north -- many of them.  There were a number of adult dingoes
fresh (?).  They were running from a rockhole with water in it.
A rockhole named Panupanu .

   After that,... at the place...

   They're stopping now, here, we're hot now, the heat is
cooking us.  The sun is in the west now.  We're a little muggy
today -- quite muggy.  The nights are good -- cool.  It's cool.


WARDILYKA MANU YANKIRRI (NGARLIYIKIRLANGU)




    Nyampunya karna jalangu wangka, yimi-ngarrirni karna,
wardilyka yangka kujalpa nyinaja, Parirrirla, kujalpa yakajirri
yurturlu yirrarnu, miyi yakajirri, ngula karna ngarrirni, yimi
nyampu wiri.  Warnirrilki ka karri nganayi Parirri, warnirri.
Nyampunya karna yirri pura.  Jangala, Jampijinpalpalu nyinaja,
nyanungurla Parirrirla.  Manu nguru nganimpanyangulku ka karri.
Ngajulku karna kanyi, nguru yaliji.  Wakurlpurla murrarninginti,
karrimi ka, wurnturuwangu ngayi kapala nguna, palinji, pamiliyi
kapala nguna.  Ngunaka, "Yalikirranya karna yangkaju yani
wirlinyi, manjiki.  Wakurlpuwana karna jingijingijiki yani, ngaka
nganayi Parirri."  Yali kujalpa nyinaja, nganayi Wardilyka,
jukurrpa, yakajirrilpa panturnu, kapurdu, Parirrirlarlu.

    Panturnu, panturnu, panturnu, panturnu, milarninjarlalpa
manu ngurrju, ngurrju nyayirni, miyi yakajirri.

    Nyampu karnarla yirripura, Japaljarriki, yirripura karnarla,
jukurrpa nyayirni.  Pirli yali, yarturlu kalu nguna -- kapurdu,
yakajirri.  Jampijinpa manu Jangalalpalu nyinaja nyanungurla.
Nyinajalpalu, nguru nyanungunyangurla.  Nyurruwiyi kujalpa
karrija yali, warnirri nyanungu, kararrpa.  Kapurdulpa panturnu
nyanungurlaju, Wardilykarlu.  Kumarlpaparntalpa yirrarnu,
kumarlpa, majumaju, miyi, yangka nganayijangka, ngarlkirdi yilpa
ngarnu, wardingkirli, wardingki, wardingkirli.

   Ngulajangka, yurltulpa nyangu, ngulajulpa yirrarnu
yurturlukarikirra.  Ngurrjupukalpa manu, yangka miyi ngurrju
yakajirri, jungkunypa.  Jungkunypa yirdi, linji, linjijarrija
kujalpa yalumpu -- jungkunypa.

    Nyampunya karnarla yirripura, Japaljarriki, kurdungurluku,
Japaljarriki.  Ngulaju kalu jukurrpa yalumpurla miirnnyina,
Japanangka Japaljarri, Japaljarri, Japanangka.  Yalili nyanungu
jamirdiki pungu. Yalumpu, Ngarliyikirlangu, manu nganayi
Yarlukarri.  Nguru wirijarra kapala karri nyanungujarra.  Kujalpa
karrija, Walangkamirirri.  Kujalpa karrija Walangkamirirri.
Yalumpunya karnarla yirripura Japaljarriki jukurrpa.  Jangala,
Jampinjinpalpa karrija, Walangkamirirri, Ngarliyikirlangukurra,
Yarlukarrikirra.  Yarlukarrikirralpa karrija.  Nyiya kuja karnalu
Walangkamirirriji ngarrirni?  Kala yankirrilpa karrija, yankirri.
Kala tirnapardu yangka Wardilyka, ngulajulpa nyinaja
Ngarliyikirlangurla.  Panturnulpa kapurdu, mangarri.  Mangarrilpa
panturnu, kapurdu, yakajirri.  Jukurrpawarnurla. Jangalalku,
ngajuku palangu, Taapiki palangu, yirrarnu, yalumpurlajala,
Yakajirri yirdi, Jangala.  Wali nyampu, pirrimanu kakarrara,
pirrimanu.  Ngula karna ngarrirni kuja lawanyinaja.  Pirrimanu.
Kujanya karna yirripura.  Jangalapardu.  Nyanangulpajana
mardarnu, ngapujunyanuju, muturnamuturnaja?  Ngulajulpajana panu
mardarnu karlarla manu jinta.  Ngulawarnuju, panu nyayirnilpajana
mardarnu, panu nyayirni.  Ngulalpalu ngurrangkaju
kardarrkardarrmanu yurturlukari, yurturlukari, yurturlukari.
Kuyuku kala yanu Jangala, kala pakarnunjunu, yirdingki
Yakajirrirli ngajuku palangurlu.  Yalpiti, ngaju yirdi, Taapiyi
karnalurla marlangka nyina.  Ngulapatu karnalurla marlangka
nyina.  Panu karnalurla marlangka nyina, Kiiriyipinki, Kumarnti
pinki, marlangka nyina karnalurla.  Ngula jukurrpa nyampuju
nyurruwarnu, karna yirripura.  Nyurruwiyi kujalpalu nyinaja
purlkapurlka kamparruwarnupatu, nganimpanyanguwangurlawiyi.
Nganimpa lawangkarniwiyi.

    Ngulawarnuju, ngurrju jaru karnarla ngarrirni, Japaljarriki
jalangurlu, ngurrju yimi.  Yanulpalu, yalumpungurlu,
Ngarliyikirlangungurlu.  Jintangurlukarilpa karrija, jukurrpalpa
yanu.  Wardilykalpa nyinaja kakarrara.  Karlarralpa nyinaja
yankirri, karrijalpa.  Nganayirlaju Ngarliyikirlangurla,
pirlingka Ngarliyikirlangurla.  Ngulawarnuju, Wardilykalpa
nyinaja kakarrara, purlapalpa pungu, nyanungurlu.  Yangka kuja ka
jukurrpawarnurla nyanungurla, waninja rularulajarri.  Kuja ka
nyampuju lirrimi waninja.  Rularulanya karnalu ngarrirni
warlpirirliji.  Rularulajarri kuja ka yangka waninja.  Kujarlu
kuja ka kilpirlijarrarlu rarrakanjani.  Ngula karnarla yirripura,
nyampu ngulaju jukurrpawarnurla.  Jukurrparlulpa pungu wiyi,
ngulawarnuyijala yangkaju Wardilykarlu pinyi, manu yangka kuja ka
yapa pinyi.  Yangka nyanunguyijala kujalpalu jukurrmanu yangka
nyurruwiyi.  Ngulanya karnarla yirripura.  Jintangurlukarilpalu
karrija yankirri, karlarrapurda; ngulalpalu, nyangurranyangurra
jingijingirlilpalu yanu.

    "Yawu yapa nganta kalu yalumpukula matirni!"  Lawalpa
nyanunguju wurulypa yukaja, Wardilykaju, yamangka.

    "Kalakajulu kuja nyanyi.  Kalakajulu kuja jurnta mani,
mangarri.  Mangarri kalakajulu jurnta mani ngajunyangu."  Lawalpa
wurulypa yirrarnu, yakajirriji, miyiji; wurulypa yirrarnulpa.
Ngula yakajirri, ngulaju nyurruwarnu, nyurruwarnu.  Nyampu
jukurrpa yijardu karnarla nyampu ngarrirni, jukurrpa yijardu.
Yalilpalu nyanungu wurna yanu jukurrpa wiyi.  Ngulawarnuju,
witalku, kurlirra, kurlirralku yanu.  Kurlirra nyampuwanalku
yanu.  Walirla yangkaju yankirrirla kulujarrija.  "Yi!
Ngajunyanguwana warru wapami.  Yi!  kala karna kuja pakarni."

    Japirdijarla yankirriji, japirdijarla.  Kardiyarlu kalu
ngarrirni yimiyuwu.  Nganimparlu karnalu ngarrirni yankirri.
Ngulawarnu, yangkajurla tikirliyijarrija jinta, purlka.  "Kala
kaju kuja ngajuku jurnta mani."

    Nyiyangurlu kuja yalijirla kulujarija?  Kala yakajirri
yijalalpa yirrarnu, nyanungurluju, yakajirriyijala.  Ngula kalu
pirli yarturlulku nyina jukurrpawarnu nyurruwarnu, nyurruwarnu.
Ngula nyanunguju 'broke up' jarrija kapurdu, yalingirlinya.
Ngularla yangkaju kulujarrijalku yangkaju wuu...  Yaliji wangkaja
yankirriji.  Yankirriji wangkaja!  "Nyarrpararlakula,
nyarrpayijala kujakarna nyampuju mani?  Majumaju nganayi
kumarlpa."  Marrkangku kuja ka nyampuwarnuju ngarni ngurrju
nyayirni.  Ngurrju nyayirni yangka, ngapapiya, ngapapiya ngarni.
Ngularla jalpirrpalku witalku yungu.  Yangkajurla yankirri
jangkardurnu yarnkajalku.  Kulungkulku yangkaju pirripanturnu,
wirliyarlu, manu karlangurlu larrapanturnu.  Karlangurlu
larrapanturnu.  Nyampu kuja karnarla jukurrpa ngurrju yirripura
jalangurlu.  Jukurrpa ngurrju nyayirni ngampurrarniwarnu.
Ngampurrarniwarnu karnarla yirripura jukurrpa kujalpalunganpa
nyurruwiyi yirripuraja.  Yalinya, pungupalanyanu.  Yangkaju
Wardilykalku karrkaja karlarrakurra.  "Nyiyakuju kuja
marrkangkuju jurnta panturnu?  Marrkangku nyiyakuja, jurnta
panturnu ngajuku?  Marrkangku, nyiya kuja jurnta panturnu,
ngajuku?  Manu kapurnarla nyanunguku jangkardu yani.  Kapurna
jalangurlu pinjani."  Nyampyunya karna wangka, yimi, Warlpiri
yirdi, Warlpirikirlanguyijala.  Ngularla jurnta
larralarrapanturnunjunu, karlarra yali, kapurdupatu nyanungu
miyi.  Wali pirli yangka jukurrpawarnu, yakajirri, kapurdu, kuja
kalu nguna, ngulaju kalu larralku nguna, larrapatulku kalu
ngunanjayani.  Yalumpunya, karnarla yirri pura, nyurruwarnu
yangka, jukurrpa, karna yirripura, nyampunya.

    Ngulawarnuju, pungupalanyanu.  Pungupalanyanu.  Nyanungurla,
walyalku, julyamardayungu, nyanungurlu, wirliyarlu
rurralypanturnu, wirliyarlu.  Ngulawarnuju walyalku manu
nganayirliji, Yankirrirli.  Ngularla milpakurralkurla
julyamardayungu.  Ngula yilkarirlalku paarrpardinjarla yanu,
pampalku.  Yatijarra yanu.  Nganayikirra Wardilykakurra yanu,
Wardilykakurra yanu, yirdikirra Wardilykakurra.  Yalirlanyalpalu
panukariji nyinaja, yaliwardingkipatu.  Nyampunya karnarla
yirripura jukurrpa.  Ngulawarnuju, karrijalpalu, panukari,
nyinajalpalu, nyinajalpalu panukari.  Yaliyijalapala yarnkajarra.
Yanupala, nganayiwana, manangkarra yalilkipala yatijarra yanu.
Ngulawarnuju, karrijalpapala, nganayirla, Wajarnipirlarla,
yirdingka Wajarnipirla.  Yangka yalumpujukujalarna yirri puraja,
kujapalanyanu yangkaju pungu.  (Pungupalanyanu Pungupalanyanu
Pungupalanyanu).  Jurntarla larralarra panturnu, karlangurlu.
Miyipardu nyanunguju yakajirri, nyampunya karna yirripura.
Ngulawarnuju, kurlirralpa rdululukarrija ( --
rdulturnu-karrija?), nyanungu, Wardilykaku jangkardu.
Nyanungurla larralarra panturnu.  Miyi yalijilpa yirrarnu
kumarlpanya, palyapiya, palyapiyalpa yirrarnu. Yalinya karna
yirripura, jukurrpawarnu, miyi yakajirri.  Ngulanya ka yangkaju
yakajirriji nyina, panu yangka yalumpu mangkarraja, manu nyampu
ngurrawana, miyi yapakurlangu.  Yapakurlangu, yankirrikirlangu,
wardilykakurlangu.  Ngulawarnuju, pungupalanyanu, pungupalanyanu.
"Marrkangku kuja, nyinaku kuja marrkangku kuja ka nyanungurlu
puka ka ngurrjuju mardarni?  Ngaju pukanyaju kuja jurnta
panturnu."

    Karlarra parnkaja, wardilykaju, jurntarla panturnu,
larralarra panturnu.  Ngula ka pirlilki nguna nyanungu
jukurrpawarnu, miyiwarnu yangka kapurduwarnu, mangarri kujalpa
ngunaja kapurdu, ngulawarnurla jurnta larralarra panturnu,
Wardilykarlu, yirdingki.  Jangalajala nyanunguju wardilyka.
Jangalalpa karrija. Yakajirri yalumpu wardingkiyijala, Jangala,
ngajuku palangu.  Ngayi karnarla Japaljarriki yirripura.  Wali
kanganpa nguna jujulku; pinyi karnalu yalumpuju, kuwarrilki ka
wangka: marriwa yirdi. Wali karnalujanarla warnturrumani,
yangpalaku.   Ngula kalu ngarnilki
ngulajangkarluju.  Nuwu kalu nyurnujarri ngulajangka, lawa.
Nyampu karna yimi ngarrirni. Yarnkajarrapala.  Yangkaju
Wardilyka yanulku.  Kujapalanyanu kulungku pungu.  Nyanungu
yarnkajarra karlukari, nyanungu kakarru yarnkajarra.

    Ngulaju yilkarirla yanu, kankarlu, yinya yangka
nganayikirra, Wardilykakurra, Wardilyka yatijarra, yirdi.
Yalirlanyalpalu panuju nyinaja, nyanungukuju yipiljiji.
Nyinajalpalu.  Nyampu karna yirri pura jukurrpa nyurruwarnu.
Yirripurami karnarla.  Yarnkajarrapala, karlukari,yankirrijarra.
Yanupala Wangkami karna.  Yirripurami karnarla nyampu, yimi.
Yarnkajarrapala yalinyapala yarnkajarrapala nganayikirra
Wajarnpirlakurra.  Yankirri panujarlulpalu karrija yapa.
Yapajala ngayi yapajala yankirrijarrija, yapawarnujala.
Karrijalpalu panujarlu.  Ngayi karnarla yirripura, nyanungu
Japaljarriki.  Ngulawarnuju, yarnkajarrapala, manangkarralkupala
yanu.  Yanu pala---a, ngaka Ngurnkurrmanuku.  Yanu pala
Ngurnkurrmanukurra.  Yalirlanyalu nyinaja nyinaja, nyinaja
nyinaja, karrija karrija, nyinaja nyinaja, ngurrangkalu ngunaja,
Ngurnkurrmanurla.

    Ngulangurluju yarnkajarralu, yarnkajarrapala, yangkajarra.
Yanupala---a, ngaka nganayirla, Warnirripaturla, ngulangkalu
ngunaja.  Nyinajalpalu.  Nyinajalpalu yalirlanya, nyinajalpalu,
ngulapala yanu, yangkajarraju.  Ngulaju nguru nyanungu ka karri,
Jangalaku manu Jampijinpaku ka karri.  Yirdi Warnirripatu.
Yatijarra manangkarrarla, Warnirripaturla.  Nyampunya karna
yirripura.

    Ngulawarnuju, yarnkajarralkupala.  Yatijarrapala yanu.
Yatijarrapala yanu, manangkarralkupala yana, jiwirirlalkupala
yanu, ngapangkalku, kitiki ngirlingirlilparlalku, yanupala.
Kajilpa mangkurulku ngunaja ngapaju, manangkarrarlaju.  Yanu,
ngulawanajupala yanu.  Yanupala---a.  Ngakapala ngunaja,
yatijarra, manangkarra.  Mulju ka ngulangkajuku karri,
Pakapakayirdi ka karri, Pakapaka.  Ngakapala nyanungurla ngunaja.
Ngunajarrapala, yalirlanya, nyinajarrapala.  Ngulajangkajupala
yanu nganayiki Nyirlinyirliki, rayijipiya karnalu Nyirlinyirli
ngarrirni ngapa, ngapa yatijarra, jukurrpawarnu.  Yalipalanyanu
ngurrangka ngunajarra, yankirrijarra...  Ngulajangkaju
Nyirlinyirlijangkajupala pardija, ngakapala ngarnu (sic --
ngurrurnu?), mangkurulku kaji ka nguna, ngapa, kaji ka parnkami
warrikirdikirdi, ngulangkajupala yanu wurra.  Ngapajulpa ngunaja
warrikirdikirdi, ngunajalpa ngapaju; ngawarralpa parnkaja.
Nyampunyalpalu yirripuraja jarlupaturluju, ngulaju kalu
yirripuramijiki.  Manu karnalu jalangu-wiyi ngurrju yimi
ngarrirni nyampuju jaru, ngurrju jaru.  Yanupala,
nganayikirrapala yanurra, Kurlpurlunurla kuja kalkurnupala
ngunajarra.  Yalirlanyapala yunparnu, miyakaka, miyi, miyaka,
yunparnupala miyakaka.  Ngulangurlujupala yarnakajarra.  Watiya
nuanungurlajupala nyinajarra, Miyakarla yirdingka Miyakarla.
Nyamopunya karnarla yirripura Japaljarriki.  Ngulangurlujupala
yanu.  Wirlinyilpapala warru wapaja.  Miyipalanyanu manu,
kuyupalanyanumanu.  Yapajalalpa yanu, jukurrpaju, nyurruwiyi,
yalalpalu nyinaja, wangkajalpalunyanu Warlpiri.  Warlpirilpalu
wangkaja.  Warlpiriyijalapalanyanu nyampu yankirrijarra
wangkaja.  Yiljilijilpa karrija marnkurrpa yiljili.
Yiljilirlalpa karrija rdakangka, ngulaju marnkurrpayijala.
Manulpa, miyilpa manu, ngulangkulpa manu.  Manu warlulpanyanu
yarrpurnu.  Yanupala, ngulangurluju, yangkajangkaju kujapala
nyinajarra, muljungka.  Yanupala---a, kulkurrupala nyinajarra,
marlirirla, pawala, pawalawiri.  Yalingirlijilpapala
yirdiyikarrija.  Wapajapala Wapajapala Wapajapala Wapajapala ,
yawu!  Nyampurrakulanya kujakalu ngalipanyanguju wapa.  Kari
nganta nyampukula.  Yangkajulpalurla panukarirlilki, katurnu,
katurnulkulpalurla yangkaju, jardiwanpalkulpalu pungu,
jardiwanpalku.  Katurnurla katurnurla katurnurla, jinta
yarnkajarra.  Ngurrjunyayirni yalumpu ka nguna wirijarlu, jaru
nyanungu nyampu wirijarlu.  Katurnurla, katurnurla katurnurla
katurnurla katurnurla.  Jaralalpa juurlpungu.  Ngantakarrijalpa
karntapardu, "A.....a" Kujajarrijalpa, panu ngayi, karntalpalu
lirrinyinaja, karntakarnta.  Watingkilpalu pungu panungku,
ngarilpa warru juurlpungu yalikari yalikari kurdungurluju.
Kirdawangu ngayi, kurdungurlumipalpalu juurlpungu.  Japaljarri,
japanangka, Jungarrayi, ngularralpalu warrkarnu.  Ngulawarnuju,
wangkami karna yirripurami karna yalinya kujalu purlapa pungu
yali, kujalpalu pungu, pungulu pungulu pungulu pungulu.  Purlapa
nyanunguju yalirlaju.  Ngula ka nyanunguju nguru wirilki karrimi,
wirijarlu, wirijarlu ka karri, nyanunguju nganayiji Parlakuna.
Parlakuna yirdi.  Yalikirranyapala yanurra Purlapunakurra.
Nyinaja nyinaja nyinaja nyinaja nyinaja.  Ngulajagka
yarnkajarrapala.  Yatijarrapala yarnkajarra.  Yatijarrapala
yarnkajarra, jungarnijiki, Parlakunajangkaju.  Parlakuna yirdi,
pawala wiri ka nguna, rdaku nyayirni.  Yalikirranya wati
kalarnalu turnujarrija, Parlakunakurra.  Ngulangurluju yanurra
yanurra, nyinajapala nyinajapala, pungulu pungulu purlapa
nyanungu, laarrpakarnu laarrpakarnu nyanungu juju nganayi
jardiwanpa.  Laarrpakarnulu laarrpakarnulu laarrpakarnulu.
Jupurrurla jayirti kakarrara, manu Jakamarra, ngulaju kuja
kampaja, Jampijinpa Jangala kuja kampaja, Palyulkulkupala
pardijarra, purlapajangka.

    Yanirra yanirra yanirra yanirra yanirra yanirra yanirra
yanirra, ngulapala ngunaja, Murrunjayirla kuja karlarra,
Murrunjayirla kujapala ngunaja.  Ngulakurrapala yanurra
nganayijangkaju Parlakunajangka.  Ngulawarnuju, yanurrapala
yanurrapala, ylingirliji.  Wuu... miyakakapala yangkayijala
yunparnu, purlkangku, yunparnu.  Ngari waraparnpijarla, kari
nganta manupala manupala manupala manupala manupala miyakaju.

    Ngulawarnuju ngarnupala ngarnupala ngarnupala,
kapurdukurlulkupala yarnkajarra.  Yarnkajarra kapurdukurlulku.
Yanirra yanirra yanirra yanirra yanirra yanirra yanirra yanirra
yanirra.  Kulkurrupala ngunajarra, Wampanawurrunyurla, wampana
kuyu, yalirlanya pala nyinaja, ngapa wiringka, ngapa wiri ka
karrimi, yapakurlangu, yalikirranya kalalu turnujarrija.
Kalajulu purlkapurlkarlu warru milkiyirrarnu nyurruwiyi yirdingki
nganayirli Jakawurlurlu.  Kujalurla nganayi yangka warlujangka
pirilyi yirrarnu.  Ngula ka kardiyarlu jakurlu 
pajurnu, pirilyijukurrpalparnalu nganimparlu yirdimanu
pirilyijukurrpa, purlka, yali wardingki, nganayi wardingki,
Tapijipiringi  wardingki.  Yalinya karna yirri
purami, nyampunya kujapala yanu, nyampunya karnarla yirri purami.
Yalumpujuku karnarla yirripurami, jarrapardukari, yangka kujapala
yanurra nganayikirra, Tapijipiringikirra, Tapijipiringi yirdi ka
karri.  Ngulawarnujupala yanurra jingijingi.  Kulakarna
milyapinyilki yaliji parrparda.  Kala karna nyampujuku
kalkurnukalkurnu milyapinyi nganayiwana Tapijipiringiwana.
Nyampulku karna yirripurami, ngipirirlalpa parntarrija,
Parirrirla.  Ngipirirlalpa nyinaja.  Nama, yangka nama wiriwiri,
nyampu piya, nyampurra kuja kalu wapami, walirla jangkardu,
"Nyiyarliparla kuja nyampukuju yani?"  Ngipirirlapa parntarrija,
nyiyarliparla jangkardu yanayi.  Wuu pintapintajarrirlipa."  "Naa
lawa, kalakangalpa nyanyi."  Kala jurlpu yilparliparla yantarla,
jurlpu, lawa, wiri kalakangalpa nyanyi."

    Yanu---u, rdiinpungu.  Yanu---u, rdiinpungu, yalikari manu
yalikari manu yalikari, kulkurrulpa parntarrija, yankirri,
ngipirirla.  Nuurnarla Japaljarriki nyanungu yimi ngarrurnu,
pirli nyanungu jukurrpawarnu yarturlu, ngipiri.  Ngulawarnuju,
yalinya karna yirripura.  Yirripurami karnarla, jukurrpa nyanungu
Jangkardu yirrkirrki yirrarnu.  "Namarlipajarrinya?"  "Yuwayi."

    Karltakarltalpalu yirdimanu.  "Namarlipajarraw!"  "Yuwayi.
Ngurrju."

    Ngularla jangkardu yanulku, jangkardulkulurla waja.
Jangkardulkulurla yirrkirrki yirrarnu.  Yanulu yanulu yanulu,
panukari karlumparrawarnu, kakarrumparrawarnu, kulkurrujarra,
kurlarninyarrawarnu, kurlirra, panukari; karlarra panukari;
yatijarra panukari, kakarrara panukari.  Kurlirrayijala pulapi
.  Kakarrara ngayi, kakarru.  Ngulalurla
juurryarnkajalku.  Pinjarlalu yalumpujujuku ngarnu, yirlarajulu
warturrwarturrngarnu (waturr?), nyampurlu namangku.  Nama
yardijirinyparlu nyampurlu.  Japaljarri, Jungarrayi, jukurrpaju
nyanunguju yalumpuju yardijirinypa.  Pinjarlalu ngarnu.  Yalumpu-jukulu pinjarla ngarnu.  Yirlarakurlu, yirlarakurlu yirlarakurlu
yirlarakurlu, yirlarakurlu kanardijarrijalu.  Yalumpujukulu
pinjarla ngarnu, kutujuku.  Pirlilki ka nyina yarturlu, ngipiri,
nyanungurlalpa yali parntarrija.  Purranjarlalu yirrarnu,
yalumpurlajuku, wali ka yarlukarri, yatijarra nganayingirliji
Parirringirliji ka nguna, yirdi nganayi Kunalarranyu.
Kunalarranyu karnalu ngarrirni nyanunguju, marliri, pawala.
Ngulangurluju, yarnkajalu, kakarraralu yanu.  Yanirra yanirra
yanirra yanirra yanirra yanirra yanirra yanirra.  Kulkurrulu
ngunajarra, muljungka, Pingirrirla.  Yanirra yanirra yanirra
yanirra kulkurruyijalalu ngunajarra, nganayirla, Jilkarlarla.

    Ngulawarnujulu yanirra yanirra yanirra yanirra...a, yanirra
yanirra yanirra, kulkurruyijalalu ngunaja, Jilkarlarla kuja
kakarrara. Kuyulpalu kanjanu yangka nyanungu, yirlara, manu
kipili, jara; jaralpalu kanjanu, manu yirlara.  Yanirra yanirra
yanirra yanirra, kakarraralu Pingirrirla, yukaja, nyanunguju,
Pingirrirla.  Yalumpurlalku kulalpalu nyinaja; nyinajalpalu.
Yangkawanayijala pinarni yanu.  Karlarra yanu.  Wirliyalkulpa
jatanyangu.  "Nyarrparlipajarrayi?  Kari ngantarlipa yani, nguru
ngalipanyangukurra.  Ngurrarakurra, ngurrarakurrarlipa yani,
ngurrarakurra."

    Pardijalu.  Yalikari yalikarikirralku yanu yalumpuju
nganayiji yardijirinypa, yalikari yalikarilki yanu yangkaju
yirlaralu muku kangu.  Yangka yalumpujukujalalu larrpa mipalku
yampinjanu.  Mirrijikilirla pakarnu.  Yangka jaralpalu nganayi
paata  ngarnu, jaralpalu ngarnu wilypimaninjarla, jara,
mirrijiwarnu.  Yii...mukulkulu yanu, Japaljarri, Jungarrayi,
yardijirinypaju, Japaljarri, Jungarrayi, yardijirinypa.  Yalumpu
kujalu, Kunarlarranyungurla pungu, ngipirikirra kujalu pungu,
ngulajulu yardijirinypajarrija, jukurrparlujulpalunyanu
wiljiwiljimanu. "Yii nyarrparlipajarri kujaayi!
Jurlpujarrirlipawu!"  "Naa, lawa."  "Pintapintajarrirlipawu!"
"Lawa."  "Warnajarrirlipawu!"  "Lawa!"  "Malikijarrirlipawu!"
"Lawa!"

    Jintakarirli yirdimanu yardijirinyparluwangu, pingirrilki.
"Pingijarrirlipa kuja." "Yuu! Yuu! Yuu!"  Ngayilki
jayimpirrpardijalu.  Yanu---u, rdiinpungu: yanu---u, rdiinpungu.
Yanu---u, rdiinpungu.  Kulkurrujarralkuju ngayilpalu yangka
nyinaja, ngayi yitingkamirnimirnilki, nuu wurnturu, ngayi
lipurlujuku.   yanu.  Kanardijarrijalurla, panukariji.

    Juurryarnkajalkulu.  Pinjarla yalumpujukulu ngarnu ngarnu
ngarnu ngarnu ngarnu.  Yirrarnulu, yungkurnumipa.  Yirlaraju
nyampukulalu kujurnu, kujurnulpalu.  Kujurnulpalu kujurnulpalu
kujurnulpalu kujurnulpalu.  Jarajulpalu kujurnu.  Wali jukurrpa
ka karri pirli, Jampijinpa, Jangalakurlangu.  Purapa 
ngurrju nyayirni.

    Nyampunya karna yirripura; ngayi karnarla Japaljarriki
yirripura, nyampunya.

   Ngulawarnuju, nyampungurlu, yangka pingirri yanu,
ngurrarakarikirra.  Yalikari yalikari ngayilkili yanu.
Mulyungkulu parntayirrarnu yalumpujuku, mulyungku.  Kuluparnta
nyanunguju.  Kajilpalu ngulyangka ngunayarla, pingikirlangurla,
naa kajika pinjarla ngarni.  Nyampu kuluparntalpa nyinaja.
Jamilki kalu nyina, jalanguju.  Japaljarri, Jungarrayi,
jukurrpaju ka yalumpuju pingiji wapa.  Yalumpuju nyurruwarnu.

    Wapirrarlujala ngurrjumanu, jintawarlayi, jintakumarrarni,
Wapirrarlu, kankarlarrarlu.  Nyampuju.  Nyampurra,
nyiyakantikanti: watiya, pirli, pirlinganjanganja.
Nyampurnanyarra marlangka wangka.  Panulpalurla wangkaja,
Yakajirri-jukurrpa, ngajukupalangu, wapirra.  Yanulpa,
jukurrpawarnulpa rduurlmupungu, pirli.  Yarlupungulparla,
pirliki, yakajirriki. Ngulawarnulpalu kuyupardulpalu rdipija.
Miyilpalu panujarrija.

    Ngulawarnuju, karlarralkulpa yanu.
Tarlarltarlarlpakarnulpa, pirlingkilpa yarturlurlu
tarlarltarlarlpakarnu.  Wangkajalparla.  Piriyijarrijalparla,
"Kuyuju yantarni."  Yankirrilki yanurnu.  Ngulawarnuju
panujarrijalu.  Pirliji yangka yalumpuwarnu.  Ngulawarnuju
panujarrijalu.  Pirliji yangka yalumpuwarnu, mirnirrangurlulpalu
wurna yanu, kakarrumparrangurlu, karlumparrangurlu,
yatujumparrangurlu, kurlarninyarrangurlu.  Ngaparrkujarra
(Ngaparrkujala?)  ngayilpa yanu, kuyu nyanungu yalumpu, yankirri
yanulpa.

    Ngulawarnuju, nyampunyarnarla yirripurami, yangka kujalpalu,
pirlingki yurrparnu.  Nyiyakantikanti, ngurrju,
kujalpalunyanurla, yurrparnu.  , yurrparnulpalunyanurla.
Ngulawarnuju, mannginyangulpa purlkangku.  Muljukurralpa yanu.
Warnjirri.  Ngulangkalkulpa nyinaja.  Nyinaja nyinaja nyinaja
nyinaja.  Warnayirri, yirdi, mulju ka karri.  Yankirrilpa
karrija, yankirri, yangka kujarnalu yirripuraja, kamparruwiyi.
Warnajirri yirdi.  Yankirrilpa karrija yalumpuju
kanardijarrijalpalu.  Nyarrparakurra kujalpalu yanu?  Naa...
yangka yalikirralpalu yanu, Ngarliyikirlangukurra, karlarrakurra.
Yanulpalu.  Ngulalpalu nyanungunyangu yangkaju wardilyka,
yalumpurlulpa pungu, wardilykarlu, manulpa yirrarnu.  "Wa!
Kalakaju, yangka miyi ngurrju mangarri, ngurrju, ngakurru."
Ngulanyalpa wurulypayirrarnu.  Wurulypayirrarnulpa.  Rdakungkalpa
karlinjarla murupungu, rdakungka, walyangka.  Yirrarnulpa,
milyingka.  Ngulawarnuju, kapurdulku manu, jungkunypalpa manu,
yangka jungkunypa, linji.  Panturnulpa panturnulpa panturnulpa
panturnulpa panturnulpa.  (Kapurdukarilpa yirrarnu kapurdukarilpa
yirrarnu kapurdukarilpa yirrarnu kapurdukarilpa yirrarnu.),
panujarlu nyayirni.  Wiripatujukulpajana yirrarnu.
Yirrarnulpajana wiripatu.

    Ngulawarnuju, yardalpa parnkaja.  Yangkakuyijala.  "Ya!
Ngurrju ngarra nyampuwanarnaju manu.  Kukurna kuja yani.  Kukurna
yani, nyampuwanakuju."

    Yi---i!  Manu manu manu manu manu manu manu manu manu manu
manu.  Wayipurrurnulpa wayipurrurnulpa.

    Nyiyakurra kujalu manu?  Ngamikirralu manu.  Manu
nganayikirra, parrajakurra.  Manu manu manu manu manu manu manu
manu manu manu manu manu, yawu!  Ngulajuku nyampuju
kankarlarralku.  Kala puyupungu puyupungu puyupungu puyupungu
puyupungu puyupungu puyupungu, kapurdukari kapurdukari
kapurdukari kapurdukari kapurdukari kapurdukari kapurdukari,
kapurdukari kalalu, yirrarnu kala nyanungurluju, wardilykarlu.
Ngulaju yinya, yankirrirlilpa panturnu, karlarra, kapurdukari,
kapurdukari.  Yirrarnulpajana -- yurturlukari yurturlukari
yurturlukari.  Yirrarnulpajana.

    "Yi---i!  Kari!  Kala katunani (katirninjayani?), kala
katunani (?), kuluparntarlu."

    Yutuyutulku kalalu yanu---u, wurulypayirrarnunjunu, yangkaju
wardilykarlu.  Nyiyarla ka yangka yalumpu, wardilyka, yutuyutulku
yani?  Ngulaju jukurrpawarnu, nyanungunyangu, jukurrpawiyi yilpa
nyanungu yutuyutuwapaja, yangka miyipardukurlu yalumpu puru,
puru.  Wali ngulayijala yalumpuju, yangka palka karlipa nyanyi,
wardilykaju.

    Ngulawarnuju, karrkarrlpa , karrinjarralpa nyangu
watiyangurlu, murrarningintingirli.  "Nyampurlujukuwajarna
nyanyinya?  Nuwu, lawa yalumpuju."  Lawa waja, nyanjawangu.  Kala
kaninjarrakari, wayipurrurnu.  Wayipurrurnu wayipurrurnu
wayipurrurnu wayipurrurnu wayipurrurnu yangka wirijarlu parlkurra
parlkurra kujapiya.  Kujarrapiya.  Yalinya kalanyanu
milarninjarla yawu!  "Nyampu mayi ngakurruju."

    Kala panturnu panturnu panturnu panturnu panturnu panturnu
panturnu, kapurdukari kapurdukari kapurdukari kapurdukari
kapurdukari kapurdukari, kala yirrarnu.  Ngawupatu waja.
Kaninjarra kala murupungu, kapurdu nyanunguju.  Ngulawarnuju,
yikarla jalpirrpalku yinyi, yangkaju wardilykarlu.  Yangu:rla,
wajawaja.  Wajawaja yaliji---i, kula nganta nyanungunyangu,
yangka yankirrikirlangu.  Kala yalijirla yungkarraji ,
nyanungunyangulku.  Yangka yaliwarnu.  Ngakurruwarnu.
Yikapalanyanu kululku rdiilyyirrarni.  Kululkupalanyanu
rdiilyyirrarni.  Ngarrurnupalanyanu ngarrurnupalanyanu
ngarrurnupalanyanu ngarrurnupalanyanu.  "Kalakarnangku kuja pinyi
jalangurluju.  Kalakarnangku pinyi, wiyarrpa, nyinaya
wangkanjawangu."  Wangkajapala wangkajapala wangkajapala,
ngarrurnupalanyanu ngarrurnupalanyanu yimingki, yimingki,
jarungkuwiyipalanyanu ngarrurnu ngarrurnu ngarrurnu ngarrurnu.
Yangkajulurla nyanungukuwiyi, yankirri yarnkajarni. Karlanangurlu
yarnkajarni.  Kakarrara kakarrara kakarrara kakarrara.
"Nyarrpararla kuja yangkaju purlka nyina yirna pinyi jalangurlu?"

    Kakarrara kakarrara kakarrara nyangu.  "Kari nganta
yalumpukula ka nyina.  Wurrkalirla, yamangka wurrkalirla.
Parnkanjarla, jurntarla larralarra panturnu, ngajuku nganayiki,
Wardilykaku.  Jurntarla larralarra panturnu.  Wiyarrpaku.

    Yulajalkulpa.  Yiiii!  Yiiii!  Yiiii!  Yangkaju
miyiparungurlu yulajalku, wajamalkujarrijanyanu.
Yulajalkulpa---a, Wardilykaju, wiyarrpa, Jangalapardu.
Janglapardulpa yulaja.  Yulaja yulaja yulaja yulaja.  Karlangulku
yirimanu, yirimanu yirimanu yirimanu.  Nyanungu,
karlarraljangkardu yarnkaja.  Karlarrajangka ngulajangka kuja
pinjanu.  "Jalangurlujurna pinjarla yirrarnu."

    Yi---i!  Yalingirliwiyijiki yitimarramarrangurlu
rdiilyyirrarnu.  Larrapantirninjayanu larrapantirninjayanu
larrapantirninjayanu larrapantirninjayanu larrapantirninjayanu
larrapantirninjayanu larrapantirninjayanu larra.  Yangka
yilpajana yirrarnu turnu, yangka kapurdu miyi, yakajarri.
Yalumpuju ngayilki larralarrapanturnu, yalumpulkujuku
larralarrapanturnu, yalumpulkujuku larralarra panturnu.
Ngayilpajana larralarrapanturnu.  Everywhere-lpa wantijarra,
wantijarra, yalikarilpa wantija, yalikarirlpa wantija, larrapatu
larrapatu.  Yangka kuja yinya jurnta larrapanturnunjunu, ngula
pirli jukurrpawarnu ka larranyina.  Yalirla jurnta larrapanturnu.
Pirripanturnurla jurnta, yangkaju Wardilykaku.

    Nyampu jukurrpawarnu yijarduwarnurna yirripura, nyurnunyurnu
kujalpalu yirripuraja, nyampurlu yapangku, purlkapurlkarlu,
kamparruwarnurlu.

    Yi---i!  Pungupalanyanu pungupalanyanu pungupalanyanu,
yalirlajukupalanyanu pungu pungu pungu pungu pungu pungu.
Pungupalanyanu pungupalanyanu pungupalanyanu pungupalanyanu.
Kuku pungu, milpalku, Wardilykarluju pakarnurra.  Yangkajulu
Wardilykalku jangkardumanu.  Yangka nyampu, milpalku jutumanu,
Wardilykalku jangkardumanu.  Yangka nyampu, milpalku jutumanu,
Wardilykaju.  Wiyarrpaju nyampurlalkujuku yangka Jangalapardukari
kawarirrija.   Walya, walyalkulu julyamardayungu milpakurra.
Julyamardayungurla.

    Nyampunya karna wangka, yimi ngarrirni karnangku,
Japaljarri, nyuntuku, kurdungurluku, Jangala karna yirripura,
Wardilyka jukurrpa.

    Paarrpardinjarla yanu, ngaka yinya yatijarra, yatijarra
yanu.  Yilkarirlajuku yanu, yatijarra, milpaparntalku.  Miyipardu
yangka yampinjanyanulku, yalumpu yangka nganayi kuja
parrajapinki, kurdijipinki, yalumpujuku yampija.  Kapurdu yangka
yalikijikirla jurnta yanu; kapurdu 'there' pirlilki ka nyina
yarturlulku.  Parntarrinjayani kalu, ngurrju nyayirni; 
ngurrjunyayirni ka yangkaju pirli nyina.  Yalilkilpa yanu
yangkalpalu yapa yanu, Yakajirri, ngajukupalangu, Jangala,
yalumpu wardingki, Ngarliyikirlanguwardingki.

    Nuwu miyi... mirningirli yanurnu, nuwu yalarningirli
yanurnu, kakarrarangurlu, nuwu kurlirrangurlu yanurnu.  Nuwu,
yalumpuwardingkijiki.  Yalumpurlajuku palkajarrija.  Kakarrarni,
karlarnilpapala nyinaja, warriwarri, Palalpalpilpalangu.
Palalpalpilpa, Yakajirrilpalu nyinaja, manu warriwarri,
Warntijangkalpalu nyinaja, warriwarri.  Warntijangka yirdi.
Jangalayijala.  Ngulapatulpalu nyinaja. Yalumpunyarna 
yirripuraja, Japaljarri.




Wangkami rna nyampu.  Jampijinpa karna yirripura,
Jampijinpanawu -- yirripura.  Nyampujarrarlupalanyanu wajirli
pungu karntangurlu jintangurlu, karntangurlu jintangurlu.  Wali
-- nyampu wangkaja Jampinjinpa: Nawu kapurnaju ngajunyangujala
warlalja kanyi.  Well yijardurlujuku kangu.  Karnta nyanunguju
Warumungkuyijala, yaliwardingki.  Ngulawarnuju -- Jampijinpa
nyampu --kanjayanu.  "Kala yantarra! Yantarra!  Kujanpa jurnta
kanyi karnta, ngajuku."  Walypaliji wangkaja, yirdi nganayi
Yariyanti , Yariyanti.  Ngulalpa wangkaja.  Well,
ngulawarnuju Jampijinpa wangkaja "Lawa, nuurnangku yinyi.
Kapurnaju kanyi ngajunyangu, warlalja."  Ngulawarnuju
wurulyparnkajapala, yanupala nganayikirra, ngapa nganayi Kangaroo
Hole, Kangaroo Hole.  Ngayi karna ngapa yirripura, rdaku.  Well,
pirlingka yirrarnu kankarlarninginti yujuku, nyampurlu
Jampijinparlu.  Jampijinparlu nganturnu yujuku.  Ngulawarnuju,
yangka yarnkajarni Yariyanti, nantuwurlu.  Nyarrparawana --
punkungkuwaja kuja(ju) jurnta kangu, punku kapurna pinyi kuja
jalangurluju.  Purdangirlirla jarrija nyampuku Jampijinpa
purlkaku.  Yanu yanu yanu yanu yanu yanu yanu -- aa, nyampu
kulanganta ngapaju ngarninjaparnkawu.  Warrkarnulku nant-
nantuwurlu nyangu kankarlarra.  Yujuku here, karrimi karla
nyanunguju Jampijinpa purlkaku.  Ngulawarnuju, walypali
Yariyantirli manu rapulu -- Puu!  Luwarnurlajinta makitirli.
Mijimanu.  Pulutukari murupungu, jintakarilki.  Mijimanuyijala.
Ngulawarnuju yarda manu pulutukari -- mijimanuyijala.
Ngulawarnuju -- pulutukarilki yarda manu -- mijimanuyijala.

 Ramparl-luwarnurlajinta.  Purlka jalpi
nyinaja -- Napangardilpa nyinaja karrpakarrpayijala, kurlirra
yajiti.  Parntarrijalpa lani. Jampijinpalpa ngarrurda
nyinaja.  Yijarduju ngarra kapuju luwarni.  Jampijinpa kujalpa
wangkaja, nyampuju, wiyarrpa.  Nyurruwiyi, nuu ruutu yalumpu,
lawa, ruutuwangulpa karrija.  Nuu turakirlangulu parnkaja yalumpu
ruuturla, an nantuwukurlangulpa ngunajayi jakurutu ,
stock road.  Ngulawarnuju, yangkaju nyampu riitijarrija, yalumpu
yangka kujarlajinta ramparl-luwarnu, rapulu nyanungurlulku manu,
yangka kujarla walypalirli yalirli yungu Yariyantiyi.  Oright.
Payintimanulku yangkaju walypali, kankarlarra.  Well luwarnulku
waninja, waninja luwarnu nyampu, nyampurla pardijarra kakardarla.

 Yuwayi nguurrparla, nguurrngurrpa nyampuju,
ngurrpa.  Nyampuju nguurrngurrpa.  Well kakardarlarla pardijarra.
Tarnngajuku wirntalluwarnu, wantijalku walypali nyanunguju.
Tarnngaju wantija. Nuu yakarrapardija -- 
Yuwayi, lawajarrija.  Nuu ngaanykujurnu nyampu -- lawajarrija.
Nyampuju rdilyki luwarnu rdilyki, rdilykimirnimirni nyampuju.
Nyampurlu Jampijinparlu.  Purapa jampiyin 
nyampuju nyanungu, purapa wayilwan, nyanungu nyampu Jampijinpa.
Err... Murtat- Murtardajala nyanunguju, Murtarda, Murtarda.

 He's Murtarta nyanungu nyampu
Jampijinpa.   Yirdi, yapakurlangu.    Murtarda.  Murtardalpalu ngarrurnu.  Kajinpa yaliki
payirni Jampijinpakari jintakari, him know -- he purdanyanyi ka,
Kurantirla kuja luwarnu, Kuranti nganayi Yaji- Katches Creek.

 Err him yapakajika -- nyina
yalumpurla,  Tennant Creek-rla.  
Orright, ngulawarnuju kirtawayijarrijalku, nyampurluju kangu
wurnturunyayirni, twelve year.  Nuulu payintimanu, pilijimanulu
wapaja -- lawajuku.  Nyampuju purapili -- pirlingkajukulpa
nyinaja.  Pirlingkaja wapaja.  Yanulpa -- lawa.  Ngapakarikirra
manu ngapakarikirra.  Yanulpa yanulpa yanulpa yanulpa, nyinajalpa
pirlingka.  Police there lookabat, nyanungukulurla warrirni
karla, yurrkunyupaturlu,, warrirni kalalurla.  Warrirni kalalurla
lawajuku.  Karinganta wirliya nyampuju.  Kala ngapaju yaliji
kalalu ngarnu, marnangkartarirli.  Marnangkartari: yilyanypawana
you know, lotta leave, yangka watiyawarnu, kuja ka wanti.

 Jalyirrpa, walyakurra, ngulawarnurlu kala
ngarnu.    Yuwayi.  Ngula.  Kala ngarninjayanu
ngula.  Sometime kalanyanu marna kujurnu, yitaki-maninjakujaku.
Wiyarrpa nyampuju -- ahh.  Nyampuju wangkaja   Yinyilkirnaju kutu  give it up.    Yuwayi, yinyilkirnaju -- kuku -- tumaji kaju
pilijimanu  trouble-jarri, kalakajulu luwarnilki.
Yanu yanu yanu kajimanulku.  Yarlungkalku.  Rdipijarnilki
nyanunguju, yungulkunyanu.  Orright, nyampurlu yirrarnu
Jampijinpa -- waninjaku pajirninjaku, longa Darwin, 
kangulu prisoner.  Junga.  Prisoner.  Mij Nikarl 
Nikarl taya  waninjakurlangu pajirninjakurlangu, Mr
Nichol, longa Darwin.  Before the war.    Yuwa, ngula.  Waninjakurlangu.  Kangulu, but
winajarrija nyampuju.    Winajarrija,
kuurturla.  Karingantajuku karntangurlulpa aftimanu,
ngulalparnarla luwarnu, karnta ngajunyangurlu, kuja littla bit he
kirlkanyayirni karnta nyanunguju nyinaja purapa nyampu, nampawan,
karnta nyanunguju.  Nganimpakurlangu, Jampijinpakurlangu  Yuwayi, Napangardi.  Yii -- nyampurlu, wali
mapirrilkijipala yanu, yungulkunyanu, wiyarrparlu, nyampunya
story .  Nyiyakuju kangu?  Twelve year.  

Wapajalpa
yuwarlikari yuwarlikari, tiyilpajana puntarnu, flour-lpa manu

 Yuwayi, wiyarrparlu, yarnunjukurlu,
yarnunjukurlu -- pajana puntarnu.  Ngulawarnuju,
Warumungkukurralku  yanu, ngulangkalpa manu manu manu manu.
Panujalpalurla nyampuku nyinaja brother-in-law, yuwayi,
Japangardi panujarlu, manu nyanungu his sister, belongs him,
longa yalirla .  Nganayikirralku yanu Pankapankakurra, Banka
Banka?   Yuwa, ngulakurra.
Ngulakurra ngulakurra yanu.  Ngulangka -- karinganta pilijimanuju
nyampukulparla warrurnu.  Lafta  yuul
yungkalkunyanu.  Yuwayi, yanilkarna.  Kajimanulku, yalirlajuku.
Karrungka manu nganayirla -- karrungka kalkurnu nganayirla
Morphett Creek  Yuwayi,
ngulangka.  Ee pirli yalinyanpa nyangu?  
Nuu, ruutu pijiman   Well
karlarrapurda kujapurda nyina pirli, oh jurru nyampupiya, and
mulyu, lirra  Yeah, yeah.  Ngulangkaju
kula kaji...  (kujalu nganturnu soldier-lu armytime.)  Yuwayi
yuwayi.  Err, no road been there, lawa.  Nyampurlanyanu we'll
have to give it up, now (?) karnuru,  karnuru too,
wiyarrpa.  Olden days.  Nyampu now nyanunguju.  Jii  murru
-- nyampukujalu pajurnu --   Yuwayi   Yeah lipa, we call im nyampuwardingkirli murru.    Wiyarrpa.  Nyampuju kapi Yariyantirli jawarurlu
kalapalanyanu pungu.  Karnta jintangurlujala.    Mm.  Napangardingirli.  Wali, yirdi nyanunguju --
Nakamarra kajikanpa ji- jintakari kajika mantarla nyampupiya,
waliji yungka, I wanta showim that Kurranti  mob.   Ya, yuwayi.  Well ngakaju yungka.  Ya.

 Yuwayi.


WARLUKURLANGU


    Wangkami karna nyampu jalangu, yirripurami karna,
marlulpapala panturnu watijarrarlu, marlu.  Yanulpapala
warlpangka, yanulpapala. panturnulpapala.  Panturnu panturnu
panturnu panturnu panturnu panturnu.  Kangurnulpapala.
Lungkardakulpapalarla yungu, Lungkardaku, yirdiki, Jampijinpaku;
yungulpapalarla, kuyupardu.  Ngarnulpa purlkangkuju, pampalku
ngantalpa nyinaja, pampalku; milpajulpa pampajarrijalku.  Kala
ngayilpa yalumpuju ruyuruyulpa pampajarrija; milpangkujalalpa
nyangu nyanungurluju, Lungkardarlu.  Kula ngantalpa yantarli
nyinaja, kala lawa.

    Ngulawarnuju, ngunajalpalu, jaji-rlangu-rlangu: Jampijinpa,
Jangalajarra.  Ngulawarnuju, rangkarrngarnulpa mungangkalpalu
ngunaja, mungangka.  Ngulawarnuju, rangkarrkurlu, kurlardalpapala
majamajarnu. Yanulpapala, yanulpapala, watijarra, Jangalajarra.
Yanulpapala...a, lawa ngulawarnu jintakarirlilki,
kurlardapanukurlurluja.  Narnngu yangka, jukurrpawarnu,
kurlardarla, ngulajulpapala narnngukurluja kanjanu.

   Nyurruwarnuju, jakatiyirrarnulpapala purlka.  "Nyampurlanya
kuja nyinjayi, pampa!"

    Kala lawa, milpajalalpa nyinaja.  Yanurralpa
yirripurajalpapalangu wurrangku wurrangku wurrangku wurrangku
wurrangku.  Yanurralpapala Jangalajarraju.
Wurrntururrajarrijalkupala Jangalajarra, nyanungulpa
milpajarrijalku purdangirli, kuja nganta parnkayarra narnngu
yirrarninjarla purlka nyanunguju.  Kala nyanungurluju kaakurlu
panturnu panturnu panturnu panturnu panturnu.  Ngulawarnuju kala
kulpajarni, yarujuyijala, kala kulpajarni.

    Ngulawarnuju, kala panturnu panturnu panturnu panturnu, kala
wurnturujuku ngayi kala purraja purraja purraja nyarrpakarrarlu.
Purraja, purraja warlungkaju.  "Kalakapala nyanyi
yangkajarrarlu."

    Ngula kala muku murrurnulku, yangkurrapiyayijala;
yangkurrapiyayijala kala nyangu, kalapala yipaju.  Lungkardalpa
nyinaja yajiki-nyayirni, Lungkardaju, yangkaju yalumpurla.
Lungkardajukurrpa, yanulpa.  Ngarnulpalu ngarnulpalu
nyangulpapalangu kajanyanujarra, rdipinjarniyanupala kuyukurlu,
pirntalpakurlu.  Watiyarlalpapala pantinjarla pantinjarla
kangurnu pirntalparla, watiyarla.

    Ngulawarnuju, kanjarlalpapalarla yungu, purlkaku; kula
ngantalpa yijardu parntarrija pampa, kala lawa.  Ruyuruyu
ngayilpa parntarrija ruyu; ngayilpa lawa parntarrija.  Yi...i
lawa nganta kala wapakarra wapakarralku yaninjarra yanu.  Kula
nganta, yalumpuju kala ngariji ruyunyalpa wangkaja, wangkajalpa,
purlka nyanunguju.

    Ngulawarnuju, kuyulpapalarla yungu, purlkaku.  "Nyampunya,
kuja kantumi.  Manu nyilima."

    Nyilima, kantumi kalapalarla yungu.  Yilarayijala.
Kartirdiwangkulkuja, nyanunguju purlka, Lungkardaju,
kartirdiwangu.  Ngulawarnuju, kala ngarnu, ngarnu, ngarnu, kala
ngunanja wantija. Yirirlijilki kala warrkarninja yanu, pampa
nyanungu yamakurraju.  Kula nganta yijardu, kala lawa yalumpuju,
ruyu kalapalangu jurnta ngunanjawantija.

    Ngulawarnuju, yanupala, mungalyurru pardinjarla.
Karlarrapurdapala puraja.  Panturnurra panturnurra panturnurra
panturnurra kuyuparduju, panturnurra panturnurra panturnurra
panturnurra yitiwanajarrarlu.  Nuwulpapala, ngakalpalunyanu
rdipija.  Kari nganta yamakurra yangkakurra, kijirninjaparnkaja
kijirninjaparnkaja kijirninjaparnkaja kijirninjaparnkaja
kijirninjaparnkaja.

    Ngulawarnuju, kuyu nyanungu, kalapala purraja purraja
purraja.  Yampijalku kalapala.  Kalapala yamangkalku ngarnu, kuyu
yangka nganayi, kuyu nganayi tarlti, tarlti yangka kuyu marlu,
ngula kalapala ngarnu ngarnu kalapala.  Yirakari kalapala
yirrarnu.  Wanupurrku kalapala yirrarnu.

    Ngulawarnuju, kalapala yanu, Jangalajarra.  Kalapalarla
pinarni kulpari kangurnu.  Kalapalarla purlkaku yungu,
Jangalajarrarlu, Jampijinpaku, Lungkardajukurrpaku.  Lungkardaku
kalapalarla yungu.  Ngulawarnuju, nyilima, kantumi, kalapalarla
yungu.  Kalapalarla yungu, Lungkardaku jajinyanuku.  Kalapalarla
yungu.  Ngulawarnuju, ngarnu, ngarnu ngarnu kala nyanungurlu
purlkangku.  Kala ngarnu, nyanungurluju.  Kala ngarnu ngarnu
ngarnu ngarnu.  Ngulawarnu kala yirrarnulku.  Kuyuparduju
kalanyanu yirrarnu nyanungurluju purlkangku,
Lungkardajukurrparlu.

    Ngulawarnuju, kalalu ngunaja, jajilangujarra mungangkalku.
Ngunaja ngunaja ngunaja ngunaja.  Rangkarangkarrngarnulpa,
pardijalu.  Kularda kalapala jungarnimanu, kalapala majarnu
majarnu majarnu majarnu.  Kurlarda, pikirri manu.  Pikirrilangu.
Pampalku nganta kala parntarrija yalumpuju purlka, Lungkardaju.
Kala lawa.  Kala ngayi ruyuruyu parntarrija.  Kalapalangu
wurntururramanu, yangkaju kala milpangkulku nyangu.  Pikirri,
kurlardayijala kala manu.  Nyanungu kala parnkaja, purlka.
Kalapala panturnurra panturnurra panturnurra panturnurra
panturnurra panturnurra.  Purlkangku nyanungurlu kala panturnurra
panturnurra nyarrpakarrarlu.  Kala kangurnu.  Nyarrpakarrarlu
mayi?  Jirramakari yalinypa kalajana kangurnu.  Kala purraja
purraja purraja.  Nyarrpakarrarlu kala purraja purraja.
Ngulawarnuju kala yampija.  Kala wawurla nyinajalku kuyupardu.
Nyanungujarrarlu kalapala panturnurra panturnurra panturnurra
panturnurra panturnurra yangkakurrarlu, yalikirrarlu.
Ngapakurrarlu.  Nganayikirrarlu, Kunalykakurrarlu.  Kunalyka
yirdi, ngapa, pawala,Kunalyka.  Yalirlanya kalapala purraja
purraja purraja purraja.

   Wirajiwiraji, kalapala yarnkajarni yamangurlu, Jangalajarra,
kalapala yanurnu...u.  Kalapalarla yungu, kuyupardu purlkaku,
Lungkardajukurrpaku, Lungkardaku nyanungukuju, Jampijinpaku,
Jampijinpa jukurrpawarnuku, ngulaku.

    Ngulawarnuju, Kalapalarla yungu.  Kala ngarnu ngarnu ngarnu
ngarnu ngarnu.  Kala yirrarnu kuyupardunyanungu.  Ngulawarnuju,
lawalku nganta kala pampalku parntarrija, nyanunguju Jampijinpa;
kala yalumpuju, ruyuruyu kala parntarrija.  Milpangkujala kala
nyangu jintangurluurlu, kala pampajarrija, kala lawa.

    Ngulawarnuju, yanupala yatijarra.  Panturnupala panturnupala
panturnupala panturnupala mungalyurru pardinjarla panturnu,
panturnu mungalyurru pardinjarla, panturnu, panturnu mungalyurru
pardinjarla.  Panturnu panturnu panturnu panturnu.  Lawapala,
Yanulkupala, yatijarra.  Nuwupala kurduparnta yangka panturnu,
nawu, lawajukulpa, nyanunguju nyinaja, wangkungka.  Wangkungkalpa
nyinaja, kaninjarni, marlu yangkaju, kujalparla kurdupardu
kirrkirrmanu.  Kirrkirrmanulparla kurdupardu, marluku.

    Ngulawarnuju, yatijarrapala yanu; panturnupalajana panu,
panu nyayirni.

    Ngulawarnuju, Lungkarda yangka, milpaparnta yalumpu kujalpa
parntarrija, kula nganta yijardu, kala lawa.  Ruyu ngayilpa
parntarrija, Jampijinpa purlka.  Jampijinpa purlkalpa
parntarrija.  Yangkajupala kulpajarni, Jangalajarra.  Kuyupala
kangurnu, yinjayalpijalpapalarla purlkaku.  Yungupalarla,
nyilima, wanupurrku jara, manu kantumipalarla yungu.  Ngarnu
ngarnu ngarnu purlkangkuju ngarnu ngarnu ngarnu ngarnu.
Purlkangkuju, Lungkardarluju.  Ngarnu ngarnu ngarnu.  Yawu!
Ngulajuku.

    Nyampu karnangku wangkami; yirripurami karna jukurrpa,
nyurruwarnu, kujalpa wajirrki nyinaja nyurruwiyi.  Ngula.  Ngayi
karna yirripurami, Warlpiri.

   Kuyupala pantirninjarla kangurnu.  Yungupalarla purlkaku,
Lungkardajukurrpaku, Lungkardaku yirdiki.  Yungupalarla,
yuwurrujarrarlu, watijarrarlu.  Watijarra nyanungujarra, kula
nganta walypalinya kalapala nyinaja, ngarrngarrpari nyayirni,
pintiji ngarrngarrpari nyayirni; nyanungujulpapala watijarra
nyinaja, Jangalajarra.  Nuwu purdikirli, nuwu kula nganta
yulykurrpinjawarnu.  Yuntardijarra nyanungujarra, Jangalajarraju,
walyirrijarra.

    Panturnupala panturnupala panturnupala panturnupala
jimarrilangurlu panturnu, panturnu, panturnu.  Ngulawarnuju,
yanurnupala, yungupalarla purlkaku, Lungkardaku.  Payurnupala,
"Nyiyarnangku kuja nyuntukuju yinyi?"  "Kari ngantaju nganayi
yungka, nyilima.  Nyilima nganta, manu nganayi, ramarraju
yungka!"

    Karrpalkurla yungu, manu nyilima, manu wanupurrku, jara.
Ngarnu ngarnu ngarnu ngarnu.  "Yawu ngulajukurna ngarnu."
Wangkaja purlkaju, nyanungu Jampiijinpa, Lungkardajukurrpa.
Wangkaja wangkaja wangkaja wangkaja wangkaja wangkaja.
Ngunanjawantija.  Yalumanul(pa)palangu, purlkangku nyanungurluju.
Yalumanupalangu, Lungkardarluju.

    Ngulawarnuju, yungupalarla, purlkaku, Lungkardaku.
Nyanunguju ruyulku parntarrija.  Ngayilpa parntarrija ruyu
nyayirni.  Milpangkujulpapalangu yirripurajala, nyanunguju
Jangalajarra.  Kala ngayilpa ruyuruyu parntarrija.  Lungkarda
nyanungujulpa parntarrija.  Kula nganta pampajalalpa parntarrija,
pampa.

    Ngulawarnuju, yungkalpapala wurnturujarrija,
yirripurajalpapalangu, nyanungujarra, Jangalajarra.
Jampijinpalpa nyinaja pampa nyayirni.  Pampalpa nyinaja,
nyanjawangu.  Kala ruyungkulkupalangu wurntururluju nyangurra.
Nyanunguju, pikirrilpa manu; kurlardalpa manu, Ngulangurluju,
warlpakarijalalpa yanu, warlpakari.  Purlkalpa parnkaja
Lungkardajukurrpa.  Panturnurra panturnurra panturnurra.
Ngayilpa yarujuyijala yarnkajarni, wajiliyijala.  Wajiliyijalalpa
yanurnu.

   Ngulawarnuju, watijarrarlulpapala pulyangku pantirninjarla
wapaja.  Panturnurra panturnurra panturnurra panturnurra
panturnurra.  Panturnurrapala.  Yangkakurrayijala,
ngapakurrajupala kangu, yangka yali, Kunalyka karlarnipirdinypa
kurra, Kunalykakurra.  Ngulangkanyalpapala purraja purraja
purraja.  Kurlardakurlu, yampijapala.  Ngulawarnuju ngarnulpapala
kuyu, kuyu nganayi tarlti, japaku, manu wirliya. Pakarnulpapala.
Pirlingkipala pakarnu, pirlingki yaturlurlu.  Yi...  Ngarnupala
ngarnupala ngarnupala.  Ngunanjawantijapala yamangka.  Kuyupala
manu manu manu manu.  Kuyupala manu yangka panujarlu.  Pajurnu
pajurnu pajurnu pajurnu pajurnu, yangka kujaka kuyu panupanumani.
Panumanu, kuyupardu yali, yurturlukarirla yurturlukarirla.
Purlkakupalarla yirrarnu yungalpa wita.  Yungupalarla, kanjarla.
Pirntalparlulkupala panturnu panturnu panturnu watiyarlu,
pirntalparlu.  Yanulkupala yanulkupala.  Ngurrakurralkupala
kulpaja.  Kanjarlapalarla yungu nyilima; karrpapalarla yungu:
karrpa, ramarra.  Ngulapalarla yungu karrpa, nyilima.
Kantumipalarla yungu.  Kuyujangkayijilala nyanunguju purlkalpa
nyinaja Jampijinpa Lungkardaju, kuyujangka.  Nyanungurluju
mungalyurrurlu panturnunjurnu nyarrpakarrarlu mayi wajilirli.
Ngulawarnuju, kulpajarni, ngunanjawantija.  Nyinaja, nyinaja,
nyinaja, nyinaja.  Ngantalpa pampalku warru kawarirrija, pampalku.
Pampalkulpa warru kawarirrija.  Ngulawarnuju, yangkaju
watijarrapala yanu kurlirra, kurlirralku.  Yulpawana, yirdiwana,
ngulangkapala warru panturnu, kutujukupala warru panturnu-u,
kulpajarnipala ngurrakurra.  Ngantalpa purlka yangkaju Lungkarda
parntarrija, pampa nganta nyanjawangu.  Kala ngayilpa yalumpuju
ruyu parntarrija, ruyulpa parntarrija.  Yirripurajalpapalangu
wurnturukurraju nyanungu Jangalajarra. Pampalku ngantalpa
parntarrija.  Kurlardaju pampakurlangu, kurlardajulparla
yalumpujuyijala ngunaja, yaliyijalalpa wurulyyirrarnu.
Ngulawarnuju, kuyupalarla kanjarla yungu, nyanunguku Lungkardaku.
Yungupalarla kanjarla, nyilima, kantumi manu ramarra.  "Kala
purturlu kuja purlka!"  "Lawa kartirdiparnta karna nyina."  Kala
lawalpa wangkaja yalumpuju ruyuruyu.  Ngayilpa wangklaja ruyu.

    Ngulawarnuju, ngunajalu.  Ngunaja, ngunaja, ngunaja.
Rangkarangkarangkarrparningarni yaliyijala.  (Walypalirli kalu
ngarrirni day-light-jarrija, nyurru.  Nganimparlu karnalu
ngarrirni jukurrajukurra, rangkarrngarni ka.  Nganimparlu karnalu
ngarrirni Warlpirirli, rangkarrparni ngarninjayani ka.
Ngulawarnuju, jukurra yangka yalumpu, kujaka pardimirni, ngula
karnalu ngarrirni wanta, rangkarrkurlu, rangkarrkurlu, kuja ka
pardinjarniyani.  Kujaka wanta yanirni, wali, rangkarrkurlu
karnalu ngarrirni -- rangkarrkurlu, ngula.)

    Ngulajangkaju, yanupala yangkaju. Kawalyarlajukupala yanu
mungangka, kuyupardupala panturnu panturnu panturnu panturnu.
Ngulawarnuju, Panturnupala panturnupala panturnupala panturnupala
panturnupala panturnupala.  Purraja purraja purraja kuyupala,
Jangalajarrarlu.

    Ngulawarnuju, nyinjal(pa)pala, tarltilpapala ngarnu
yamangkarlu, nyinanjarla.  Nyanungujarraju walypalipiya nyayirni,
yapukajipiya, nyanunguju Jangalajarra, manu Jampijinpa
nyanungujuyijala purlka.  Jangalajarralpapala nyinaja ngurrju
nyayirni, yuntardijarra. Nyampujarra, jurrujarra, marnilpa
nyinaja, marnilpa wakurlujarlu nyayirni; wakurlu nyayirnilpalu
mardarnu.  Purlkalpa nyinaja ngulayijala.

    Ngulawarnuju, ngunaja.  Kangurnupalarla. Yungupalarla.
Yungupalarla, kuyupardu.  Kantumi, ramarrapalarla yungu.
Kantumi, ramarra.  Yungupalarla.  Kuyupardu.

    Ngulawarnuju, jangkaju Jampijinpa parnkaja yatijarra,
panturnunjurnu.  Pirli nyanunguju ka karri Lungkarda nyanunguju
palka, pirli nyanunguju yatijarnipirdinypa, yaliwananya warru
parnkaja.  Nyarrpakarrarlujana panturnu panturnu panturnu.
Kangurnu nyarrpakarrarluyijala wajilirli.  Kulpajarni
ngurrakurraju.  Purraja purraja nyarrpakarrarluyijala.
Ngulawarnuju, pajurnu, pajurnu, yirrarnu. Wurulypa yirrarnu,
yangka yalijarrakujaku, Jangalajarrakujaku.  Jampijinpala nyinaja
milpaparnta.  Yungupalarla kanjarla, yangkaju yaliki, nyanunguku
purlkaku Jampinjinpaku, Lungkardaku.  Pampalku ngantalpa lawalku
nganta kawarirrija, kula nganta yijardu, kala lawa.
Nyanguyijalalpa yirri, yangkajulpapalangu wapalpa nyangu
karrinjarla, yamangurlu.  Yamangurlulpapalangu wapalpa nyangu.
Yungkalpal rdipijarni, kari nganta lawalku ngantalpa purlkaju
pampajarrija, kutungkaju.  Lawalku ngantalpa yirrirljirlilki
pardurrmaninjarla manu, kala yalumpuju lawa, ruyu ngayilpa
wangkaja purlka, Jampijinpapardu.  Kuyulpapalarla yungu kanjarla
nyanunguku, Jampijinpaku, purlkaku, kirdanyanuku.
Yungulpapalarla nyilima, kantumi, ngirnti, yangka
manyawarnuyijala ngirntiji, manyawarnu, kala ngarnu ngarnu
ngarnu.  "Kuyuparduju, ngarninyanpa kuja purlka?"  Kalapala
payurnu Jangalajarrarlu.  "Ngulajukurna ngarnu."

    Lawalkupala ngarnu, ngunanjarra wantija.  Kala yalumpu ruyu,
yajikinya.  Kala pampa-jarrija.

    Ngulawarnuju, ngunajalpalu, mungangka.  Ngunaja ngunaja
ngunaja ngunaja ngunaja ngunaja, rangkarangkarangkarrparni
ngarnu.  Pardijapala mungapata, mungangkajukupala yanu, panturnu
panturnu panturnu.  Karlarra, karlarrayijala pala yanu
pirlipardukarikirra, yanu ngalyarrpawana, panturnurra panturnurra
panturnurra panturnurra panturnurra
panturnurra.Yangkayijalalpapala purraja Kunalykarla, pawalarla
nganayi Kunalykarla, ngulangka.  Purraja purraja purraja purraja
purraja, yamangkalpapala ngarnu ngarnu ngarnu ngarnu wirliya manu
yangka tarlti, kuyu.  Tarltilpapala purranjarla ngarnu.
Panujarlulpalujana nyarrpakunyarrpakurlu purraja purraja purraja
yampijalkupala.  Parnkanjarlalpa nyanungu purlka, milpalku
yakarrapardinjarla parnkaja, kakarrara, yangka yali
Walaparringiwana, Walaparringi yirdi, ngapa, nguna warnirri,
ngulawana yarrangurlujarrijajarrija.  Yanu-u, panturnu panturnu
panturnu panturnu nyarrpakarrarlu mayi.  Karlarrapala yanu,
panturnupala panturnupala panturnupala.  Yirrarnupala.
Ngapangkarlulpapala purraja purraja purraja; nyanungurlu purraja
purraja purraja ngurrangkarluyijala, ngurrangkarlilpa
purraja.  Ngulawarnuju nyarrpakunyarrpaku kampaja,
parntarninjarla yirranu, parntarninjarla warlujangka.  Pajurnu
purlka nyanungurluju, lungkardarlu, pajurnu pajurnu, yirrarnu,
wurulypa yirrarnupalangu jurnta, kanunjumparra yangkaju linjiki
kankarlumparra, manyaju kanunjumparranya, jalanguwarnuju.  Yali
linji yangka kankarlumparrajalalparla yirrarnu.  Pirli yangka
kala parntarrija jukurrpalku, pirli nyanunguju, jukurrpa
nyanunguju.  Ngulawarnuju, ngunajalu.  Kanjarlapalarla yungu,
purlkakuju, nyilima, ngirnti, kantumipalarla yungu, manya katu.
Nyanuungurlujuu puurlangkuuja ngarnu ngarnu ngarnu.  Ngayi nganta
lawa nyanjawangurlu pampa nyayirni ngantalpa nyinaja, milpawangu
lawa.  Nuwu milpangku nyangu,lawa, ngayi ngantalpa rdakangku
kujarlu warru marnpurnu, Jampijinparlu.  Yanu-u, ngunanjawantija
yamangka, nyanungunyangurla yamangka.  Watijarrarlupala kuja
yirrarnu. Kurlarda pala yirrarnu.  Kurlardapala majarnu,
majarnupala majarnupala majarnupala.

    Ngulawarnuju, yatijarralkupala yanu.  Yanupala yatijarra.
Ngulangkalpapala warru panturnu panturnu panturnu panturnu
yangkakurrayijalapala kangurnu, purrajapala purrajapala
purrajapala purrajapala purrajapala.  Warnirri yangka wiri,
kulkurrujarra pirlingka kulkurrujarra, Yarralyurrkurla kuja
karlarni.  Yarralyurrku kakarrarapurda, Yarralyurrkuyijala
nyanungu ngarnkirri karru, Yarralyurrku, ngulaka nganyi kutu.
Ngulangkalpapala purraja purraja purraja purraja purraja,
yampijapala.  Purlka yangkajulpa ngulayijala parnkaja, yangkaju
Lungkarda.  Panturnu nyarrpakarrarlu, panturnu panturnu panturnu.
Kala kangurnu, kalajana purraja purraja purraja, yirrarnu.
Lungkardalpa nyinaja ruyu nyayirni, yajikiwitawangu.  Kalapalangu
jurnta yajikijarrija Lungkardaju.  Wali milpangku kala nyangu,
pirdangirli, kalapalangu wurnturumanu, kalapalangu yirripuraja;
kalapala wurnturujarrija, milpangkulku kalapalangu nyangu.

    Purrajapala, yangkangka.  Kunalykarla yirdingka, pawalarla,
purraja purraja purraja purraja purraja purraja.  Ngula
kanjarlapala yirrarnu, purrajapala purrajapala.  Ngarnupala kuyu
wirliya, manu tarlti; tarltilpapala ngarnu, kurlardapala
yalirlayijala majarnu majarnu majarnu.  Yirrarnu.  Wantakurrapala
warurnupala warurnupala warurnupala warurnupala yirrarnu
wantakurra.  Ngulawarnuju, wirajiwiraji, yama kakarrara, yamalpa
yanu kuja, yama, kakarrara, ngulangkapala yarnkaja, Yanu yanu,
yanupala yanupala yanupala yanupala yanupala nyanjayalpijapala
yangkaju purlka, nyanjayalpijapala.  "Yangkaju purlka
yalanimpinya, ngunaminyaka?"  "Yuwayi, ngunami ka yalijiki."

    Yanurrapalarla, yungupalarla nyilimi, ngirntijarra,
kantumipalarla yungu, manu karrpa.  Ngarnu ngarnu ngarnu ngarnu
ngarnu ngarnu ngarnu ngarnu ngarnu nuwulpa yangka kuyupardu
pajarnu, nuwulpapalarla rdipija ngamaku yangka kurdukurluku,
kurdukurlu kujalpa nyinaja yangka wangkungka, yangka yalikirlangu
Jampinjinpakurlangu, purlkakurlangu.  Yungu nyanungurlu jijarnu
wiyi, ngirnti palkalpa nyinaja pilirripilirri nyayirni,
warlurapiya.  Warlurapiya.  Warlurapiyalpa nyinaja nyanunguju
kuyu.  Marlu nyanunguju katulkulpa wangkaja, purdangangujala kala
purlkangkuju.  "Kari la yalarniji kirrkirrmani."  Witalpa
wangkaja yangka pujangka kuja ka mardarni miyalurla.
Wangkajarla, rangkarangkarrrangkarrngarnu kala nyanunguju, kari
palkajuku ka nyina nyanunguju, purlka lungkardakurlangu.
Yanu---u, kala yaninjarla yukaja nyanunguju wangkungkayijala,
marlu nyanunguju.

    Ngulawarnuju, purlka kala yanu.  Kalapalangu yirripuraja
yirripuraja yirripuraja yirripuraja.  "Kari kapala wurnturulku
yaliji yanirra."  Kuja nganta kurlarda manu, kala kurlarda manu,
pikirri, kuja nganta parnkajarra.  Kala parnkaja-a kala
nyanjayanu-u.  "Yawu nyampuka parntarri."  Panturnurra
panturnurra panturnurra panturnurra panturnurra panturnurra
panturnurra.  Ngulawarnuju, kala purraja purraja purraja.
Jiwirriji kala nyanurla kujurnu, purraja purraja purraja purraja,
Jiwirri kalanyanurla kujurnu.  Ngulawarnu, kala purraja purraja
purraja.  Yampijalku kala, kuyupardu.  Kuyuyijala kala
nyanungurluju ngarnu nyanjakarrarlu nyanjakarrarluju.  "Nyarrpara
wiyi yangkaju kurdu ngajunyangujarra?  Karinganta wurnturupala
yanu.  Kurdu ngajunyangujala."  Kalapurlka nyanunguju wangkaja,
Lungkardaju.  Wangkaja---a.  Ngulawarnuju, kala ngunanjawantija.
Pampalku nganta kala pajurnu pajurnu pajurnu, nganta kala
yirrarnulku, kuyupardu.  Linjiji yangkaju nyurruwarnu,
kamparruwarnu, ngulalku kala jutumanu, nyanungu kuyu
jalanguwarnuju, kanunjumparra.

   Ngulawarnuju-u, kalapala purrajarra yalirlajuku-u panturnurra
panturnurra yangkajarrarluju, Jangalajarrarluju kalapala
panturnurra panturnurra panturnurra.  Kalapala purraja purraja,
purraja purraja, kalapala wirliya ngarnu, tarlti kalapala ngarnu.
Ngulawarnuju kalapala kurlardalku majarnu majarnu majarnu,
kalapala yirrarnu, Jirrkarli kalapala yirrarnu, jirrkarli
kurlarda yirdi, ngula kalapala yirrarnu, yirrarnu.  Ngulawarnuju
warurnu warurnu pulykungkuyijala marlungku.  Kalapala warurnu.
Ngulawarnuju kalapala parntarnu, kuyupardu, kala pajurnu pajurnu
pajurnu.  "Yuwu, yama yintirdi nyampu nyurru, kakarrarajarrijalku
yamaju."

    Kalapala pajurnu, pajurnu; watiyarlalku kalapala panturnu
panturnu panturnu panturnu panturnu panturnu panturnu panturnu,
pirntalparlu, watiyarlu.  Kala kujapurda ngunanjinanu, kujapurda,
nyampu watiya warangka kanjakurlangu, kujakurlangu,
kulkurrujarra.  Kalapala karlingkirrmanu, kuyupardu nyanunguju.
Kalapala jarlingkirrmanu ngayingka -- jurru.  Panjuku kalapala
kangurnu jintawarlayi.

    Ngulawarnuju, yaliwarnuju, kanjarla kalapalarla yungu
purlkaku.  Purlkaju kala pampalku parntarrija.  Kala yalumpuju
ruyunya, lawa.  Milpangkujala kalapalangu tardakujurnu, kari
yalikilapala rdipijarni, kukurna kuja pampajarrilki.  Kamparru --
juku kala pampajarrija.  Ngulawarnuju---u, kalapalangu
yirripuraja.  Kari nganta kalapalangu ngilkingki nyangu.  Lawalku
nganta kala pampalku parntarrija, kala kumarriyungu m?m?m?
yapaja---a!  milpa kuja.  Kala murrumurrujarrija kala ruyu llawa
kala murrumurrujarrija, kala ngayi wangkaja lawa.  Ngulawarnuju,
nyilima, kantumi kalapalarla yungu, manu wanupurrku jara.  Kala
ngarnu ngarnu ngarnu Jampijinparlu, purlkangku.  Nyanungu
warlpangkayijala, kalapalangu wurrangkuyijala yirripuraja.
Jangalajarraju, yajikilki kala nyinaja nyanunguju, kurlpukurlpu,
kurlpukurlpujarrija kala nyanunguju.

    Ngulawarnuju, kalapalangu yirripuraja, purdangirli yanu,
manjangka kala karrija purdangirli, wayiyarla, kala ngampalkarri
watiyarla. Ngulangurlu kalapalangu yirripuraja."Kari nganta
nyurrupala wurnturujarrija."

    Kurlarda kala manu, pikirri kala manu.  Pikirri, kurlarda
kala manu.  Kuja nganta parnkayarra, Jampijinpaju.  Kala
nyarrpakarrarlu panturnu panturnu panturnu panturnu, kala
kangurnu, purraja purraja purraja purraja, tarlti kala ngarnu,
Jampijinpa nyanungu Lungkardarlu.  Ngulawarnuju, nyangu nyangu,
nyarrpa yirrilpa nyangu, nyinanjarla.  Karrinjapardijalpa.  "Kari
lawajuku ka palangu karri.  Wurnturu mardapala yanu."  Kala
wurnturupala yanu karlarralku, yinya Kunalykarla
kurlarninyarrawarnu, yalirlanyapala yrrangurlujarrija.
Yanurnupala yanurnupala yanurnupala yanurnupala.  Panturnupala
panturnupala panturnupala panturnupala.  Purrajapala
Wanngardirla, (warnirri witawangu, wirijarlu, wirijarlunyayirni,
Wanngardi yirdi) ngulangka, purraja, purrajapala, purrajapala,
purrajapala.  Nyinajapala nyinajapala nyinajapala nyinajapala
nyinajapala nyanungu Jangalajarra, watijarra.  Nyinaja nyinaja
watijarra nyanungujarra.  Jampijinpa yangkajulpa nyinaja,
kuyuyijalalpa purraja purdangirlirli.  Purrajapala, purrajapala,
yampijapala.  Tarltipala ngarnu, wirliyapala ngarnu, kuyupardu,
wiyarrpa.  Purrajapala, purrajapala yampijapala.  Ngulawarnuju,
kurlardapala majarnu, pikirripala mukulpa yirrarnu, kurlardapala
narnngu yirrarnu, yampijapala.  Yanurnupala Wanngardingirlijipala
yanurnu yatujumparrawarnu yanurnu yanurnu.  "Kalanpa nyanungu
kurdukurlu nyinami, kurlirra, wangkungka, Kirrkirrmanurla,
yirdingka warnirrirla."  Ngulangkalpa nyinaja kuyu nyanunguju
marlu, kutuyijala.  Yi---i nyinaja nyinaja nyinaja nyinaja,
yanurnupala.  Yalijipala, nuwupalarla yangkaku kurduparntaku
rdipija, lawajukulpa nyinaja nyanunguju wangkungka, yangka
purlkakurlangu yalikirlangu Lungkardakurlangu, kuyu nyanunguju.
Kuyulpa nyinaja, purungkapurungkalpa nyinaja kanunjumparra,
purungkapurungka, kanunjumparralpa... nyanunguyijla yungurla
jaajirriwangkaja.  Ngirnti nyanunguju, kuturupiya nyayirnilpa
mardarnu, pilirripilirri, kurduju wirilkiyijalalpa kirrkirrmanu.
Kirrkirrmanu nyarpa kujarna ngarrirni?  ts? ts? ts? ts?
Kujajarrijalpa, kurdu nyanunguju, kirrkirrmanulpa.
Kanjarlapalarla yungu, purlkakuju.  Lawa nganta
karrinjarlalpapalangu wapalpa nyangu.  Yalipala rdipijarni,
kuyukurlu wawurlakurlu, nyampurlapala kangu, nyampurla.
Ngayilpapala ngayingayi kanjarnu, jarlingkirrmanupala, kuyupardu
nyanunguju, pirntalpa.  Kanjarlapalarla yungu, purlkakuju;
kanjarlapalarla yungu purlkakuju Lungkardakuju yirdikiji.
Wanngardi yangka, warnirri wiri, ngulangkayijala kakarrarninginti
yukaja nyanunguju Lungkarda.  Wirliyajarra ngulangkaju ka palka
wirlinyina, Lungkardajarra nyanungu jukurrpawarnu.  Lani
warlukujaku Yukaja nyanungurlayijala Wanngardirla,
kakarrarnipirdinypa.

    Ngulawarnuju, kanjarlapalarla yungu.  Yangkajupala
kurlirralku yanu, yangka yaliyijala nganayiwana Kirrkirrmanuwana,
(Kirrkirrmanu yirdi warnirri).  Ngulawana yanurra yanurra yanurra
yanurra, yungupala nyangulku.  Yawu, nyampunya jirraru karrinya,
manupala nyangu nyampu ngarra pirlpirrjanka kajika, pirlpirrjanka
kaji ka, nyanunguju kuyupardu.  Panturnulkupalawu!
Panturnulkupala.  Panturnulpapala nyanunguju kuyu, panturnupala.
Ngulawarnuju, purrajalkupala.  Kulapala nyarrparlu
yarlinykangkarla, kala yalumpujupalangu jarangkujuku katurnu,
purrajapala purrajapala purrajapala purrajapala.  Panungka
jintalkupala purraja purraja purraja yangka panukari kujapala
panturnu, ngula.  Pajurnupala pajurnupala pajurnupala
pajurnupala.  Panjangkajupala yirrarnu yirrarnu yirrarnu
yirrarnu.  Ngulawarnuju, rirriyijarrijalkupala.  Yarnkajapala.
Yangkaku jajinyanukupalarla, Lungkardaku.  Kangupalarla,
yangkalku nyanungulku yinyi, pajarnulpa yangkaju Lungkardarlu,
pajarnulku.  Yirlarapalarla yungu.  Majulkupalarla yungu,
yapakarilki yangka yalilki.  Kululkujana ngunaja, kululkujana
ngunaja wiri.  Kulu waja, wiri.  Kululkujana ngunaja, kulu, wiri.
Ngulawarnuju, kululkujana ngunaja wirilki.
"Yalingirlijilinyanu...wardayi!"  Wangkajalpanyanu yangkaju
Lungkarda.  Yangkajurla yirlarawarnuju yanu---u, yirlararla
yangka nyanunguku Jampijinpaku purlkaku.  Miyalulangu kaalypungu,
jurrulangu kaalypungu, manu nyampu kultu, manu wanirrijarra,
mirrijijarra, wirliyanganjanganja kaalypungu yangkaju jarangku.
Lawalkawu!  Warlu ngiji pajurnu, warlu ngiji. Kankarlarra
wariyanu, pirlingka.  Yunparnulku yangkaju, yangkaju warlu
yalumpu.  Yunparnulku.  Yirriyirripurajalkupalangu."  "Kari
yalipala rdipijarni."

    Yanurnupala yanurnupala yanurnupala.  Jintapala panturnu
kuyu, nyanungujarrarlu Jangalajarrarlu, yaripirrki.  "Kari nganta
nyampuju maju.  Kulungka marda.  Wiri kapu-ngalpa nguna,
wapirrawapirra."

    Ngulawarnuju, kutujarrijapala, yungkaparrikanjayi...
Ngulawarnujupala kutujarrija.  Ya---a.  Warlungkujupalangu
yilyanjangurlumanu yalikirralkujuku, warlungkujupalangu
yilyanjangurlumanu.  Ngayipalangu yilyanjangurlumanu
lawalkupalangu yilyanjangurlumanu.  Kulupala palupungu, kukupala
palapungu, kukupala palupungu, kukupala palupungu.  Kukupala
ngampurrparlu palupungu palupungu palupungu palupungu.
Yarralykurrku yirdi, juyurdu, nyanungu yali pirlingka
kankarlarninginti karri, watiya nyanunguju, yarralyurrku.
Ngulangkanyapalangu jirrinypungu.  (Purlkapurlkaku nganimpaku
kanganpa nguna, Silas-pinkiki, ngajuku, panu kanganpa nguna
juyurdu, yunparninjakurlangu.)

    Ngulawarnuju, wajirlirrapungupalangu.  Kukupala palupungu,
kukupala palupungu kutungku, kutungku, kutungku.  Pikirri,
kurlardapala kujurnu, walyakurralku. Ngulawarnuju,
karrkurrmirntilki kampaja, ngayipalangu puranjayani,
yitimarramarra. Yangkaju yarda parnkaja Lungkardaju.
Walamparrngikirra, yalingirlilkipalangu yarda kurduyungkurnu.
Ngayilki jalpingkilki puraja warlungkuju.  Kukupala palupungu,
kukupala palupungu, kukupala palupungu, kukupala palupungu,
palupungu palupungu palupungu palupungu palupungu.  Yali,
kurlirra, Yulpawanarlujukupalangu palupinjayanu, kuku
ngampurrparlu ngampurrparlu ngampurrparlu, lawalku yilpa
jintapardukariji matajarrija.  Papardinyanurlulkulpa kangu.
Palupungu palupungu palupungu.  "Kari lawa nyampuju kapungalingki
wajampamani-jiki, kampamijiki kapungalingki."

    "Yi---i!  Kurlirrapalangu puraja warlungkuju, kurlirra
kurlirra kurlirra kurlirra kurlirra kurlirra -- palangu
warlungkuju yilyanjangurlumanu.  Purajapalangu---u.
Ngarnawanarlulkupalangu puraja, Pawalawanalkupala palupungu,
Pawalalkupala palupungu palupungu palupungu.  Kari lawajuku.
"Nyarrparlujarri manu?  Kukungalingki kampamilkijiki."  Yi---i!
Kurlirrapala Ngarnangurlujupalangu puraja, kurlulumpayipalangu
wajirlirrapinyi...i, palupungu palupungu palupungu palupungu.
Warlungkujukupalangu yangkaju kankarlarramanu, yimpiyimpirlapala
yanu kankarlarralku.  Warlungkujukupalangu puraja.
Warlungkujukupalangu puraja, wiyarrpajarra, Jangalajarra.
Yanu...u Jampijinpaju yangkaju, yintirrkarrakarrija,
pirdangirlikari.  Yangkajupalangu yarda kurduyungkurnu,
kakarraralku, yali.  Wali ngamanjimanjilkilpa puraja
jalpingkilki, warlu nyanunguju, ngayilkilpa
rduyumangkarrinyinaja, marna nyanunguju. Nawu!  purajapalangu
warlungkujuku.  Kukupala ngampurrparlu palupungu.  Yalilkilpa
kamparrulku rduulngarnu.  Yangkaji yilpapala palupungu,
nyanungurlulpapalangu warlungku purajarni kujarnirliyijala,
kurlarnirli.  Nyampulpapalangu yatijarnirli purajarni.
Ngulawarnuju, karlarnilkilpa rduulngarnu.  Karlarnirlilkilpa --
palangu puraja.  Kukupala ngampurrparlu puraja puraja puraja
puraja puraja. Yawu!  Warlungkujukupalangu paarrjurrurnu,
kajipalangu paarlpaju wirliyaju kampaja muku.  Kankarlarrapala
ngurungkalku yanu, yilkarirlalku.  Yanupala yilkarirlalku---u.
Yanupala---a.  Jitijapala, nyanungu watijarra, palupungupala,
Yamatarlalku.Palupungu palupungu palupungu palupungu palupungu
palupungu.  Yurluruwanarlupalangu puraja, nyanunguwanarluju
kankarlumparrarlu.  Purajapalangu, kakarrumparrarlu,
yilkarirlalku.  Warlungkujujana kangu, yulyurdurluju.
Warlujalalpa rdumangkarra-nyinaja, ngalyungalyu-karrija,
yinyalkulpa kampaja yilkarilki.  Yilkarirlajulpa
ngalyungalyu-karrija, warluju.

    Yi... Yanu yanu yanu yanu yanu yanu.  Walyakurrajarrijapala.
Kukupala palupungu.  Kukupala palupungu ngampurrparlu
palupungupala palupungupala palupungupala.Ngulawarnuju,
kulparijarrijapala kulparijarrijapala. Walyakurrajarrijapala
yangkangkayijala.  Warlungkujupalangu pina kulparimanu.
Ngarnangka, Ngarnangka yirdingka.  Yalirlalkupalangu
kawarr-jurrurnu, kawarr-jurrurnu-palangu, warlungkuju, yulyurdurlu
ngayilki matalku, matajarrijalkupala.  Warlungkujukupalangu
matamanu.  Ngulawarnuju, yalilkijikipala matajarrija
manangkarrarla.  Kukurnunyanu matajarrija pirdangirli,
papardinyanu mata jarrija kamparru.  "Ngunaka! Ngunaka!"

    Watipatumipa kaji kalu nyanungukurraju yani.  Wali ka nguna
Jampijinpakurlangu, Jangalakurlangu.  Ngunami ka, yalirlaju
(Nyampunyarna yirripuraja.)  Nyanungu, yali nyanungu kurlirra,
pawala, Kirrkirrmanurla kurlirra, ngulajuka mulju, marluri kapala
ngunami, yitingkajarra.  Yalijiki matajarrijapala kulkurru.
Ngulapala matajarrija; warlungkujukupalangu matamanu.  Yangkaju,
warlu kajilpa kulpariwarnu ngalyukarrijalpa.  Ngulaju,
yalikirraju, laniyijala Lungkardaju parnkaja.  Yukaja kaninjarni,
Lungkarda yangka Jampijinpa, yukaja.  Yukaja...a laniyijala,
warlungkuju lanimanu nyanungulangukula.  Nyampupala
kulkurrulkujuku matajarrija, Yarralyurrkurla yirdingka,
Yarralyurrku yalirla kurlirra.  Yamaju kapalangu jurnta karri
Wajalkarrirdi, Wajalkarrirdi, kapalangu jurnta karri.  Manu
kajana nguna, nyampupatuku, purlkapatuku, Yardayardalku.  Ngunami
kajana.  Pirli nyanunguju ka langurrjankayijala, langurrjanka ka,
warla.  Yangka kuja yapakiyalkiyalpajarrija,
yapakiyalkiyalpajarrija warlu, yangka yulyurdujangka.  Yangka
kujalpa walya kampaja, yalumpu, yangka warlukurlangurla.
Warluyijala kujapalangu kurdu kangu.  Ngula karna ngarrirni,
warlu wiri.  Warlu yalumpu, jukurrpawarnu, kajika kampami,
kajilpa yangka marnalangu wiri karriyarla, kajika kampami yapa.
Yapa kaji ka kampami.  Jampijinpa purlka, Yulpawana, yalumpu
wardingkiyijala, Lungkardarlu kuja kujurnu, ngulaju Lungkarda
jukurrpa yalumpuwardingkiyijala.  Nyinajalpa.  (Silas-iki
palangu, manu Silas-iki, Anthony-iki palanguku, Piyirti ka jana
karri.  Panu ngayi ka nganpa karri, yalumpuju.)  Nyampunya karna
yirripura, jukurrpa nyanungu, warlu, kujalpa kampaja nyurruwiyi.
Yangka kuja kampaja yalumpu, yalumpu kuja kampaja, wali
rinyimilkijarrija walya yalumpu, Warlukurlungurla.  Rinyimilki
palkajarrija warrukirdikirdi, kujalu walypalirli palkamanu,
yapakurlanguyijala, warluju yapajala, jukurrpa.  Yali purraja
warlungku.  Wali rinyimilki yangka palkajarrija,
warrukurdukurdulku ka karrimi rinyimi yangka yalumpu.  (Ngayi
karna yirripura, purlkapurlkarlulkulunganpa ngarrurnu: "Yampiya!
Yampiya!")  Yangka yalumpu, yangka pirilyi, yalumpu yangka
kujapalangu puraja warlungku.  Wali laniyijala yangkaju Lungkarda
parnkaja, lani, Lungkardaju.  Lani parnkaja Lungkardaju.  Wali
yukaja Wanngardirla, warnirri witawangurla.  Wirliya yangka
karlipa nyanyi Lungkarda, jukurrpawarnu.  Wali yalipiyayijala
wirliya tardu, Lungkardaju.  Yalumpu yangka kujalpa nyinaja,
kujalpanyanu yarupungu Lungkardarlu Jampijinparlu, milpa
kujalpa... milpangka wirlinyina.  Milpangkalpanyanu yarupungu,
purlkangku.  Purlkangkulpanyanu yarupungu, Lungkardarlu.  Wali
Yangka yalumpukula kampaja walyanganjanganja, karrkurrmirnti,
kampaja jukurrpawarnu.  Rinyimilki (uranium) kalu yangka walypalirli mani,
rinyimilki.  Rinyimiji yulpapiya manu karntawarrapiya manu
puyurrpuyurrpapiya.  Warlujangka, yalumpu kuja walya kampaja,
manu pirli kuja jukurrpa pirlijarrijalku, walya wiyijalalpa
karrija.  Walya yalumpu kuja kampaja, manu pirlilki yalumpu
yakarrapardija, manu watiya, pirlinganjanganja, wali
pirilyilkipiyalku yirrarnu yangka pirilyiyijala, warlujangka,
kujalpa kampaja warlu jukurrpa-wiyi.  Nuwulpa nyampurla kampaja,
warrukurdukurdulpa kampaja, jukurrpaju warluju.  Kuluparntalpa
nyinaja Lungkarda, yalirlinya kujapalangu jirrinypungu.
Yanu---u.  pirlingka warrkarnu, Yarralyurrku, nyanunguju jukurrpa
ka karri, yarralyurrku warlu ngiji, yalirlinya purrajapalangu.
Kajipala kutujarrija, wali yali-kanjayikirrajukupalangu
yilyanjangurlumanu.  Warlu ngulajala ka wirlinyina jukurrpa,
(nganimparlu karnalu nyanyi, yapangku) manu yinya kakarrara,
warlu ngijikari kuja yirrarnu nganayijangka, yaliji papijayijala,
warlu kakarrara, warluyijala ngiji yirrarnu,
Walamparrngiwarnurlurla --Walamparrngiyijala yirdiji.
Ngulangkanya, jalpingkilki purajapalangu.  Purajapalangu---u.
Kukupala matawangurluju jutumanupala, palupungupala, palupungu
palupungu palupungu palupungu.  Yalingirlilkilpa
kurlirrangurlulkulpa waapajangarnu, marnaju.  Yalilkilpa
papinjarrayanu.  Papijalpa warrukurdukurdu yangkaju yirnti, yilpa
wirrintingarnu, yirnti, warlu.  Yalilkilpa kampanjarniyanu.
Purajalpapalangu, wiyarrpajarra, yuntardijarra nyanungu
Jangalajarra.  Ngalarrpa nyayirnijarra.  Lungkardaju,
kurntalkulpa karrija.  Ngayilkilpapalangu nyangu,
kurlardakurlurlu panukurlurlu.  Nyangulpapalangu.

    Matajarrijajukupala. Kurlirralku purranjayanu,
Kirrkirrmanuwana.  Purrajapalangu warlungkuju, purrajarra
purrajarra purrajarra purrajarra purrajarra, (Kukupala palupungu
kukupala palupungu) warru yanu, kuku warrulu yanu, warrulu yanu,
warrulu yanu...  Kula nganta nyiya kuja rdumangkarra nyinaja.
Warlu yipa nyanungu.  Ngayilkilpa kampaja.  Wiyarrpajarra,
nyanungujarraju, walyirrijarra, yuntardijarrapalangu wirliyaju
lawalkupalangu manu.  Muku yilpapala karrija.  Ngayilpapala
ngapapiyalku parnkaja.  Ngapapiyalkupala parnkaja.

    Ngulawarnuju, (kukupala palupungu, kukupala palupungu
kukupala palupungu, kukupala palupungu, kukupala palupungu).
Ngulawarnuju, kurdupardulku karla nguna Jalaji ,
Jangala, kaja yalumpujuku.  Ngunami kajana.  Ngaju karna nyina
yarntayarnta.  Yarntayarnta karna nyina nyanungupatuku, Jaliji
(Silas)-patuku.  Nyampu karna yirdimani Jangala.  Jangala karna
yirdimani, nganayiwardingki, Yulpawardingki, nyampurlajala
palkajarrija, Yulpawarnurla, Jampijinpa.  Nyampu
Jangankurlangurla.  Ngula karna yirripura.  Wali ka nyina
Jangalaparduwarnu, Yulpawarnukurlangu, ngulaju ka nyina,
Janganjukurrpa, nyampuwardingki, pirliwardingki.  Ngayi kala
rduulpa(?)  jajinyanukurlangu ngunaja yaliji, Jampijinpakurlangu,
Yulpawarnuyijala, Yulpangkayijala, Jampijinpaju pirrimanu.
warringiyi, nganimpaku palangu.  Ngulawarnuju, ngajuku palangurlu
yantarlimanu, kurdukurdu, Jangalarlu.  Pamali 
ngajunyangujala.

    Ngulawarnuju, ngayikarna yirripurami jukurrpa.
Purrajapalangu, purrajapalangu, purrajapalangulku,
Kirrkirrmanuwana purrajarra purrajarra purrajarra warlu
mukujukupala ngampurrparlu palupungu palupungu palupungu.
Yanirra yanirra yanirra, warlungku kapalangu purramirra
purramirra purramirra.  Ngarnangka kalkurnu, mulju, mulju,
Ngarnangka kalkurnu.  Marda kaji ka 'bore' pantirni yaliji.
'Bore' marda kaji ka pantirni, yapakurlangu nyinanjakurlangu.
Nganimpa karnalujana nyina yalirlajuku.  Yaliwarnurlulpalu
(palurra pinjanu palurra pinjanu palurra pinjanu palurra
pinjanu).  Manangkarrarlalkupalangu purrajarra; purrajapalangu,
yinya Warrikilpi(?)rla kakarrumparra.  Warlungkujupalangu
purrajarra.  Ngulapalangu kankarlarramanu, warlungku.
Warlungkujupalangu kankarlarramanu.  Kankarlamanupalangu---u,
ngapa yinya nganayirla, Tarrkirdiparla  jitija.
Warlu nyanungujupala palupungu, yalirlalkupala palupungu
palupungu palupungu palupungu, palulu pinjanu, palulu pinjanu,
palulupinjanu yaliwanalku, ngapapardulku---u, palulu pinjanu---u,
kulpajarni yangkakurrayijalapalangu, kantiri
(country)-kirrarlangu, nyanungunyangukurra, yungulpapala nganta
yukayarla.  Kulkurrujukupala matajarrija wiyarrpajarra,
Jangalajarra, wapirrajarra; wapirrajarra, wali matajarrijapala
kulkurrujuku.  Matajarrijalku yalijiki (Silas-iki), wirliyaju
ngajukulku (...?...) kukurnunyanu pirdinypaju.  Papardinyanuju
rdakajulpa yalimanu, kuja yarnkaja.  Walikirli yarnkajarni,
kujakurlu.  Walikirlilki.  Papardinyanu rdululu patakarrija,
kukurnunyanu wantija pirdangirli.  Papardinyanu wantija kamparru,
kukurnunyanu pirdangirli.  (Nyampujarra karna yirripurami,
Napaljarri.)

    Walyangkalku.  Walyangkalkulu jitija.  Jitija---a.
Warlungkuyijalalpapalangu purranjayanu, yangkangkuju;
warlungkupalangu purraja.  Purranjayanu purranjayanu
purranjayanu.  Ngayilkilpa rduulngarninjanyinaja, warluju,
ngalyungalyukarrija, warlu nyanunguju.  Yangkaju lanilkiyijala
yali Lungkarda yarnkajarra nyanungu Jampijinpa purlka.
Parnkajarra, nyanunguju kampparruwarnuyijala,
kulkurrukulkurrujarra, nyanunguju, pirnkingka kala yukaja,
kaninjarra, Lungkarda nyanunguju.  Wirliyalku ka wirlinyina,
wirliya tardu, kuja.  Ngirntijiri, yukaja rarrararra(?)  yijala,
yangka jukurrpa.

    Yaliwarnurla Lungkardaju yangka yalumpu, ngulanyarna
yirripura jukurrpa.  Wali yalumpujukupalangu,
wardukarrinjajurrurnu walyangkalku; ngayipala wantija,
nyampurrajupalangu, warluju 'everywhere' ka jarntajanayi(?)
yardayardalku.  , warluju pirilyiji. Warlungku
ngayipalangu pintiji, wupulpungu, yalilki kuja kiirrpurnu  jarrinjaku, warlu nyanungu.

 Nyampujurnangku yirripuraja.





  Wangkami karna -- /
Mirikakurra karnangku wangkamirra Japanangkaku --jili karna
Yurntumurla nyina -- nyampu karna wangkami kurduna --
juriyirnangku purdanyangu -- yimi nyuntunyangu jaru -- kujanpa
pirrarni wangkaja -- nyampu karna nyina Yurntumurla --
ngajunyangu kantiriyirla --  ngapa ka wanti -- ngapa
ka wanti -- nyampurla -- nyampu karna wangkami Japanangka --

pirlipirli Napurrula --  Japangardipatu -- wirijarra
-- wangkami karnanyarra jintawarlayiki.  () -- ngakaji pinarni
yilyaya -- kajinpa nyuntu purdanyanyi -- yali kujarnangku
marlangka-manu nyuntunyangu -- kujanpa yilyajarni -- ngurrju jaru
yaliji -- ngurrju jaru -- nyampunya karnangku wangka nyuntukulku
-- Japanangka -- () -- purdanyanyi kanpaju wurnturungurlu --
nyurnu marda Japanangkaju -- purdanyangurna -- nyampurla
Yurntumurla -- kulalparnangku nyangkarla kutu -- kala wurnturu
kanpa nyina -- () -- yali karnangku wangka -- ngaka marda
kajikanpa yanirni -- marda karijaju kajinpa ngurrjujarriyarla
Japanangka -- ngayi yangka nyanjawanguju -- yawarli nyampu --
kujakarnalu Yurntumurla mardani -- punkunyayirni
rdilypirr-rdilypirrpa -- tumaji kurdukurdurlu kalu pinyi --
kurdukurdurlu --  kalu pirliijarri  --
jintawarlayi -- ngaka kalu kulpami -- jardakurraju jajinyanukurra
manu ngamardinyanukurra ngaka jukurra-jukurra -- ... -- nyampunya
karnangkupala wangka -- mangkankurlanguku -- mangkanpurajiki --
Napurrulaku --  Japanangkaku mangkanpurajiki --
mangkanpuraji karna ngarrirni -- Napurrula --  Japanangka --
ngulaju karnangku ngarrirni -- mangkannyanu -- mangannyanu
pirlipirli -- Napurrula -wali nyampu karnanyarra wangka
ngurukaringirli -- wurnturunguru -nyampu ka karri walya  nyangulpanpa yangka nyurruwiyi -- nyurriwiyi waja --

walya -- ngurrara nyanungu nyampu -- walya punku nyayirni
kla karri ngurrara -- ... -- kulangantarnalu nyurruwiyi
yilyayarlarra --  karnangku
wangkamirra -- jukurrakarikila kalu ngarni kirijimijiji --
kurdukurdurlu manu wiriwirirli karnalu ngani -- pajapujurla --
kijinirla wirijarlurla --  wirijarlu --
ngulangkarnalu ngarni -- ngula ...  kapirnalu ngarni putingi
-- -- jirrami -- kapi  tiyi -- kapirnalu ngarni -- ...
-- ngaka marda kajikanpaju wangkami -- kajinpa nyuntu purdanyanyi
-- kajinpanganpa -- jati yangka kujanpaju yilyajarni -- palu
ngajulurlajuku yangka jinta jati tuurltuurlanu ngajulurlajuku --
puturlurla -- ... -- ngulawarnuju -- ngarrika -- pirlipirli --
pirlipirli Napurrula(ku) ngarrika -- kajikanpa marda 
nyunturlu -- ... kajilpanpa mannginyangkarla -- ngurrju karnalu
wangkamirra nyampungurlu -- wurnturungurlu -- kajikanpanganta
wangka -- nyuntu Japanangka -- ... -- palu murrumurru kanpa nguna
jalangu -- purdanyangurnangku nyampurla -- jalangurnangku
purdanyangu -- ngula -- ( ) --  -- nyampu karna
wangkami -- jalangu karnalu yaninjarra yani -- kapurnalu/ tinalku
marda ngarni nyampurla -- ngayi karnangku wangka -- nyuntuku
Japanangkaku -- kaji tuwalpikirra yani nampakurra -- ngulaju
karnalu miyilki ngarni mangarrilki -- miyilki karnalu ngarni
kanti/ purlawu --  -- kujakalu ngurrjumani nganayirla
-rla -- ngula kapurnalu ngarni tina -- ... -- ngaka kajinpa
jaru yilyamirni -- nyuntunyangu jaru -- nyampu kujakarnalu nyina
ngurrararla -- nganimpanyangurla -- Yurntumurla -- nyampu
karnangku wangka jalangu -- wiyarrpa Japanangka kurduna --
nyuntuku karnangku wangka -- kurduna -- manu pirlipirli
Napurrulaku -- manu Japangardipatuku -- Japangardiji marda
wirijarlulku -- marrirtilki marda ka nyina -- -jarraji
yangkajarra kamparruwarnujarra -- kamparruwarnujarra
marrirtijarralku marda kapala nyina -- nyampu karna/ karnanyurra
ngarrirnirra -- ngaka kajikankulunganpa nyanyi -- ngaka waja --
ngayi karna ngajuju manngunyanyi -- kuja -- jalangu --
jalangurlulu luwarnunjunu -- kuyu marlujarra -- yangkurrarlu --
purrami karna yinya ngurrangka -- marlujarra --  -- marlujarrarnapalangu luwarnu jirrima -- nyampu
karnangku yirripura -- jili karna malamarri nyina kuyukuju
luwarninjakuju -- ... -- yapa nyampu kujakalu turapulujarri --
kujakalu nyiyakantikantiki lanijarri -- jintakari karnangku ngayi
yirripura -- nyampu kujakalu nyiyakantikantiki lanijarri yapa,
palu kalu yuwarli nyampungurlu Yurntumungurlu muku pirri-parnka
-- yalumpu jujuku --  -- yapakurlangu  -- juju --
-lpalu parnkanjawangu nyinayarla -- nuulpaluyanu/
yangka rdaalymardakarla kutungku, lawa ngayi ka yalijiki yanirni
-- yangka wurnturu yungu nyina -- malurnpakarirla --
malurnpakari, malurnpa karna ngarrirni manja -- yangka -- nyuntu
kanpa ngarrirni  --  waja -- ngayi karnangku wangka
nyuntuku -- kujanya -- ... -- wurnturu kanpa nyina Japanangka --
wurnturuku -- ngayi karnangku yilya --  ka
karrimi -- wiringki karnalunyanu purami -- nganimpanyangu --
nyampu --walya -- ngurrara kujaka karrinjampa yani
warrukurdukurdu -- ngulaju lawa -- nyurru karnalu mardani --
Warlpirirliki -- Warlpirirliki karnalu mardani -- Warlpirirliki
kujakarnalu mardani -- ngayi karnangku wangka Japanangkaku.
Kurdunaku.  Palkajuku ka yangka nyina Japaljarri -- yirdi Tiniyi
-- nyampu karlijarra mapirri nyina -- Yurntumurla -- yangka
Jampijinpawarnu kanpa (?) purdanyanyi -- nganayi -- Ralyaralya --
palkajuku nyampujuku karnalu nyina mapirri -- Yurntumurla --
panukarili muku lawa nyinaja -- mukulu -jarrija --
ngayi karnangku yirripura -- nyuntuku Japanangka -- purlkapurlka
yangka kujalu muku lawa nyinaja -- nganimpanyangu -- nyampurla
ngurrararla -- nyampurla ngurrararla Warlpirikirlangurla -- ...
-- nyampu karnangku wangka -- nyampu kujakalu nyina purlaparla --
purlaparla kujakalu nyina -- yapa -- wati --  --
kujakalu nyina panujarlu -- ngayi karnangku yirripura -- nyuntuku
-- Japanangka -- ngaka marda kajikanpaji -- yilyamirni -- jaru
wiri -- nyuntunyangu -- marda  marda --
ngulawarnuju -- purlaparla kujakalu nyampu lirri nyina --
tirakirlijana kangurnu -- yangkurra panujarlu -- Palkungurlu --
Palku -- Palku nyiya kuja -- karlarra --
nyampurla karnalu nyina -rla kulkurrujarra --
Warlpiri -- yapa -- ngayi karnalu nyina ngurrararla --
ngurrarayijala yali karlarra -- karrinjampa yani -- kujakalu
yangka jurukari-jarukai wangka -- jarukari-jarukari -- ngurrju
ngulaju -- palu ngulapiyayijala karna nyampu yirripura --
nyuntuku Japanangka -- kujakanpa nyina -- ngurrju nyuntunyangurla
-- nyuntunyangurla kanpa wangka (?) -- wangkami karnangku --
japirni karnangku jalangurlu Japangardijarra wirijarralku --
marrirtilki marda kapala nyina -- marrkarinyanukurlu --
Japangardijarra yangkajarra wirijarra kamparruwarnujarra --
kujalparnalupalangu nyangu witajarra nyampurla -- ngurrju kapala
nyina?  Japanangkaku karnangku wangkami nyuntuku -- kirdanyanuku
-- kirdanyanuku Japanangkaku -- ngurrju japa kapala nyina --
ngayi karnangku japini ngajulurlu -- yawu waja -- kujaju wangkaya
ngakaju -- nyuntu -- yawu waja -- palka kapala nyina kuja
marrirtijarralku -- kujarluju ngarrikarni -- kala yangka
kujalparnajana nyangu -- witawita Yurntumurla -- ngulaju kalu
nyina kurdu panukurlulku -- kurdu panukurlulku -- jampala kalu
nyina jintakarikirli jintakarikirli jintakarikirli.  Ngayi
karnangku yirripura -- nyuntuku -- Japanangka -- kalu ngurrju --
jalangu ka wanti -- nyampu -- mangkurdu -- jalangu wa/ --
ngapangku kijikijini -- kapu marda ngapa wantimi -- nyampurla
Yurntumurla -- karnangku yirripura -- mangkurdu -- jalangu ka
karri ngurrjunyayirni -- mangkurdu -- ngapa kapu wanti --
nyampurla -- ngayi karnangku yirripura Japanangkaku nyuntuku --
nyampurla kujakarna wangka -- Yurntumurla -- ngurrararla
kujakarna nyina ngajunyangurla -- yalirna wita puurnjarrija --
nyampurla -- ngayi karna yirripurami -- wali jili karna ngurrju
nyina -- jarukari karnangku yirripura -- jarukari karnangku
yirripura/ nyampurla -- kulungkulpa(ju?)lu puraja -- kulungku
wiringki -- ngayi karnangku yirripura nyuntuku Japanangka --
Napangardingirlilpajulu puraja kulungku wiringki -- kulu -- wali
ngayi karnangku nyuntuku yirripura Japanangka -- palu maju
nyampuwardingkiji -- nati nyampuwardingki -- 
karlarrangurlu yangka kujalpalu yanurnu -- yangka yilpalujana
kangurnu -- wiriwirirli -- o wurrurunyanurlupuka o -- o
yarrikinyanurlupuka yilpalujana yangka kanjarla yirrarnu
nyampurla Yurntumurla -- walu -- maju kalu nyampuwardingki nyina
(?) -- maju waja karnangku yirripura Japanangka -- kulungku
kapujulu luwakarla nyampurla kurlurra -- kulungku -- ngayi
karnangku nyuntuku Japanangka yirripura -- Napangardingirlijala
kapujulu luwakarla -- nyampu karna wangka jalangu -- ngayi karna
nyina -- ngaju ngayi karna/ nyina -- nuu karna lanijarri --
lawajala -- nuulparna ngarrurdajarriyarla kulurlanguku lawa --
ngayi karna nyina lawa -- ngayi karnangku nyuntuku Japanangka
yirripura -- ngaka yinpaju/ ngayi karnangku yirripura
wurnturukurra yi/ tumaji kanpa wurnturu nyinanirni -- wita karna
wangkamirra -- ngayi karna -- nyuntunyangurla ngurrararla
kujakanpa nyina -- ngurrararla nyuntunyangurla Japanangka --
ngayi karnangku wangka nyuntuku -- kuja ngayi karna yirripura --
ngulawarnuju -- jalangu -- kapurnalu ngarni miyilki -- tina --
yangka kurdukurdu nganimpanyangupurnu -- wiriwiri --
kamparruwarnu --  pirdangirliwarnu -- ngurrju kalu ngula
nyina -- wali yaliyijala karnangku yangka pinish/ jaru yangka
yirripuraya yalijala -- wurlkuman -- eh -- Napurrulaja -- 
mangkanpuraji -- karna yirripura nyampurla -- paluju payirripungu
-- yilyajaju -- yanta kuja -- majuju wangkaja -- 
majunyayirni -- palurna murrumurrulku wirilki ngunaja -- ngaju --
nyampurla ngurrangka -- jingki/ ngayilparna purdanyangu -- ngayi
karnangku yirripura nyuntuku Japanangka -- kurduku -- nyuntuku --
ngayi karna yirripura -- jaru -- ngulawarnuju -- ngayi karnangku
nyuntuku yilyamirra -- ngakajulu wajilipinyi -- ngaka ngajukuju
purdanyangka Japanangka -- ngula -li wangkaja
kulu- -- ngula nyanungunyangu --kala kapulu -- walyajala
kapulu kaarrpu(?) nyanyi -- nyanungurlu yapangku -- palu
pirlipirli nyampu -- kulanganta yapakarikiji wangkaja -- jiki yangka/ ngurra -- ngayi yangka ngurrara
-- jinta -- ngurrara jinta -- ngayi karna kuja wangka -- palu
jintawardingkirlijili(?) payirripungu -- Napangardingirli --
jungarnijala Napangardiji -- Jampijinpaku -- -lpalujana manu
Jampinjinparlulpalujana manu nyurruwiyiji -- jalangu-jalangu ka
nyina ng/ punkulku -- ... ngalyipiki -- ngayi karnangku nyuntuku
wangka Japanangka -- yirripurami karna nyampu -- jaru wiri --
palu punkulu kalu nyina -- yungulu nganta yali/ walypali 
nganta -- ngula ngayi karnangku yirripura -- yangupala nyampu
kujakalu nyina nyampurla Yurntumurla -- wali Japanangka
purdanyanyi kanpaju nyuntu -- walypali nyampurla  kuja yanurnu -- kujakaju walypali/ walypalipiya
yangka(?), ngulaju ka yani jitiyikirra -- jitiyikirra ka rik/
yani -- yungu ngarni -- ngayi karnangku yirripura Japanangka
--nyuntuku -- kujanya -- kujanya ngayi karnangku yirripura --
nyampunya -- yirripurami karnangku -- nyampunya -- tumaji karna
ngurrararla ngajunyangurla nyina -- nyuntu kanpa nyina ngapa
-- julyurlparla -- Japanangka -- wali nyampunya .../
jaru yi/ nyuntuku wangkamirra -- kajinpa nyuntunyangungurlu
ngurrarangurlu puranyanyi -- ... -- ngakaju pina yilyaya jaru --
nyuntunyangu -- ngapa wantija nyampurla -- wita -- wiriwangu
ngayi wita wantija -- ngulawarnuju -- jalangu -- watipatu kujalu
yanurnu -- ... -- yangkajarra Japangardijarra wirijarralku marda
kapala nyina -- marrirtijarrijapala nyanungujarra?  ngakaju
yilyayarni -- nyuntunyangu jap/ yali ngalapipurajiwanawana --
ngalapipuraji, Japangardijarra,  nyuntu Japanangka -- ... --
kajirna wangkami -- nyampurla jalangu -- Yurntumurla -- ngula
kanpaju purdanyanyi jalangu -- ngaka -- kajinpa nyuntu
purdanyanyi -- nyampu jaru kujakarna wangka -- ## Warlipiri
panujarlulu yukajarni karlarrangurlu -- -ngurlulu yanurnu jalangu kutukari -- panujarlu -- walu
ngurrangkalku kalu nyina Yurntumurla -- panujarlu -- ngayi
karnangku yirripura nyuntuku -- Japanangka -- palu -- ngayi kalu
jarlupatumipa manyukarri -- purlaparla -- purlaparla kalu
manyukarri yali jarlupatumipa -- yangipala kalu nyina
walypaliwayi nganta -- walypaliwayi nganta kalu nyina -ju -- ngayi karnangku nyuntuku yirripura Japanangka --
nyuntuku -- kajinpaji -- nyampu kujakarna wangka ngurrararla --
Yurntumurla kujakarna nyampu wangka -- ngayi karnangku yirripura
-- malirdipuraji nyampu -- kaajini --  Jungarrayi kalu
warrkijarri -- yarrikirlangu --  Napangardi kalu warrkijarri
-- Napanangka jinta --  ngajunyangu kurdu -- Napurrula --
nyampurla kalu warrkijarri -- ngulangka(?) karna wangkami
nyampuju --  nyanungunyangu kujakajana karrinjayani --

nyampu -- tijakurlangu -- nyampunya karna wangkami --
jalangu -- karnangku yirripura -- -iyimani kalurla  -- nyampurla -- riitimani kalu -- ah Warlpiri
Warlpirikirlangu -- yirdi kalu yirrani -- manu Warlpirijala yapa
-- yangka ny/ kujalpalu nyinaja nyurruwiyi -- ngula kalu yirrarni
-- .. -- kajinapju ngaka -- nyampu jaru yi/ ngarrirnirni --
nyampu kujakarna wangkami -- jalangu -- wiyarrpa waja -- palu
karnangku -- karnangkupala mangkankurlanguku -- wiyarrpa wangka
-- yangka wiyarrpa kuja kalu ngarrirni -- janjuwu -- kuja -- kuja
karnangku/ wangkami karnangkupala nyumpalaku -- nyampu yatijarra
- Wirlara -- Wirlarawana -- kiliki wantija wiri --
warrukurdukurdu nyampurla ngurungka -- ngurungka nyampurla --
ngurungurlu -- wantija -- watiya yangka nyampu manja kujakalu
karrinjayani yuwurrku -- nyampu yatujumparra -- manangkarra --
ngula warlungku kampaja --kalkurrmirnti -- kalkurrmirnti, winilki
ka karri -- winilki ka karri -- palu yapa kalu yalikirraj/ kuyu
kalu marlu luwarninjaparnka -- yapakari kalu nyina kuyu-luwarnu,
yapakari kalu nyina lawa -- yapakari kalu nyina lawa -- ngayi
karnangku yirripura Japanangka -- nyuntuku --  pirlipirli
Napurrula -- karnangkupala/ nyampunya ngayi karnangkupala jaru
karnangkupala yirripura -- yangka wantirri -- yirdi --
Tiniyikirlangu -- wantirrij/  -- nyampuju kalu
warrkijarri -- jintawarlayi kalu warrkijarri -- yapa kalu
warrkijarri -- yarnunjukuparnta -- nyina kuja yarnunjukuparnta?
karlarninginti -- nyuntu kanp/ mannginyanyi kanpa kuja -- jaruju
kanpa mardanijala nyuntulu -- Japanangka -- ngayi karnangku
wangkamirra nyuntuku -- wali  kalu ngurrjumani nyampurla
-- Warlpiri yirdi kalu yirrarni -- Lajamanungurlu kujalu yanurnu
-- palupalu --  wangkaja -- witakari
witakari yangka  witakari witakari -- kuja --
-lpalunyanu yirripuraja --  Warlpiri  nyanungu
pirrjirdi -- wangkanjaku -- yungu wangkamiyi -- ngulaku -- yangka
yungu yirripurami -- ngurrara -- yalikarikirra manu yalikarikirra
ngurrarakurra yungu yangka pinapina kulpa --
pinapina-kulpajalpalu -- nyampungurlu Yuntumungurlu --
Nyirrpikirra waja, Yarripilangukurra waja, nganayikirra waja,
Wayilililypakurra, Juurlpungukurra, Ngarliyikirlangukurra, panu
karnalu nyina Ngarliyikirlangu/ -- ngayi karnangku yirripura
Japanangka -- yuwarliji ka parntarri Wakulpurla karlarra -- ngayi
karnangku wangka nyuntuku Japanangka -- ngurrarangurlujala karna
wangkami -- ngurrararla kujakarna nyina --  ngapangka kanpa
nyina julyurlparla Japanangka -- nganimpa/ nyampu Yurntumurla --
-nyayirni ka karri ngapawangu -- ngapa ka want/
yangka wita -- kankarlarrangurlu -- nganayingirli yilkaringirli
-- ngulaju ka -- ngawarralku parnka yangkaju karrungka --
ngawarra ka parnka -- ngayi karnangku yirripura nyuntuku --
Japanangka -- kajinpa ngaka nyuntu purdanyanyi nyampu -- yalirra
-- yangka nyanungu karlarra kulkurrujarra -- kujakalu Walypalirli
ngarrirni  -- ngulaju ka karri
Warlpirikirlangu -- walya -- ngulaji kapu nyinamirra
jintakari-jintakari kapulu yuwarli yirrarninjayani -- ngulaju ka
panurra jarrinjayani -- panurra jarrinjayani -- panurra
jarrinjayani -- ngayi karnangku nyuntuku yirripura -- Japanangka
kujakanpa nyina/ nganimpanyangu -- kujanpaju nyurruwiyi
yilyajarni jati -- -rna nyinaja jatiwangulku lawalku
-- nuunpaju jati yilyajarni Japanangka -- palu -- -lpaju mikiyimanu yalirliji -- jati kujanpaju yilyajarni --
panu kujanpaju yilyajarni -- yali(ki) karnangku janjuwu wangka
karnangku yaliki jatiki/ janjuwu -- kujanpaju yilyajarni jati
nyurruwiyi -- lawalkurna nyampuju  nyinaja
jatiwangulku --  nyampu -- Yurntumurla yangka wirijarlu --
wirijarlunyayirni --  -- ngulaju karnalu nyina
yapapatuyijala -- yapapaturlu karnalu -- mardani -- 
yangka wirijarlu -- jirrirumu(?) ka karri -- kurltiringkikirlangu
-- -kurlangu -- -kurlangu --  yangka
yikalu yapangku payimani -- jampala -- wiri --  -- kalu
payimani -- wirijarlu yangka  wiri -- ngulaju  -- wirijarlu --  -- kalu payiman --

kalu / kalu payimani -- wali/ tarnngaju
kalu/ kujalpalu wangkaja yangkaju yapa -- wali lawa lawa lawa
lawa -- ngayi karnangku nyuntuku yirripura Japanangka --
kajinpaju nyampu/ marlangka-wangka -- kajinpaju purdanyanyi --
kurduna -- ngayi karnangku nyuntuku yirripura -- ngulawarnuju --
nyampuju Tapiyi yirdi kujakanpaju m/ purdanyanyi -- yampirrirla
karna nyina jinta -- , lawa -- lawalku karna nyina --
ngayi karnangku jariyi wangka karnangku yalij/ jariyi Japanangka
-- nyuntuku -- ngayi karnangku yirripura nyuntuku -- kujakanpa
nyina nyuntunyangurla ngapangka julyurlparla -- ngayi karnnagku
yirripura -- ngurrararla kujakanpa nyina ngurrarla
nyuntunyangurla -- 




Wangkami karnangku nyampu Japanangka, kujakanpa ngapangka
julyurlparla nyina nyuntunyangurla -- ngurrararla -- nyampu
karnangku wangkamirra ngurrarangurluyijala ngajunyangungurlu --
ngayi karna wangka Japanangka.  Ngaka kajinpaju nyuntunyangu jaru
yilyamirni -- ngulajuju yirripuraya.  Nyuntunyangu kurrujipuraji
nyampuyijala -- Napaljarriji ka warrkijarri -- ruuturla --.
Ngulakurnawu -- nyampu karnangku wangkamirra
ngulakurlangurla-rnawu karna warrkijarri ngayi karna jarumipa
karnangku yilyami.  Nyuntuku.  Kujakanpa nyina -- Ngapangka
Julyurlparla -- nyuntunyangurla.  Ngayi karna yirripura --
marnkurrpalku yali nyina -- jarlupatuju -- jarlupatu yangka
purlkapurlka -- mukulu lawa nyinaja panukariji. Ngayi karnalu
nyina -- marnkurrpalku.  Kurdukurdumipa kalu -- -- ngayi
karnangku yirripura nyuntunyangu -- nyuntunyangupurnu --
nyuntunyangupurnu -- yapa -- kardiya kujakalu nyina walypali --
kardiya.  Wali jili karnalu warrijarri nyampurlaju.  Nyampu
karnangku ngarrirnirra, ngayi karna ngarrirnirra --
ngurrarangurlu.  Kujakarna ngurrararla nyina -- ngaju.  Ngayi
karnangku wangka.  Nyampu karna wangka -- jalangu -- kapirna
marda ngaka yani -- wakurlpurla ka parntarri -- yuwarli --
ngulakurra kapirna kulpami -- yuwarli witajulu yungu -- ngajuku.
Kapili ...  yuwarli ngantirni.  Yuwarli kapulu ngantirni.  Kapulu
ngantirni.  Ngayi karnangku yirripura nyuntuku Japanangka;
ngurrangurluju ngajunyangungurlu ngurrangurlu jart/- kalu --
yangka warrkijarri ngurra ngajunyangungurlu.  Ngulawarnu kapulu
yirrarninjayani kanardikari-kanardikari.  Kanardi-kanardi kapili
yirrarni.  Ngayi karnangu yirripura nyuntuku.  Ngaka kajipanpa
yantarlarni -- yuwarli nyanungukurra -- ngaka -- kajili yuwarli
ngantirni -- yangka nganayipiya yujukupiya -- yuwarli -- ngula --
ngayi karnangku yirripura -- nyuntuku --nyampu karna wangka --
jalangu -- ngurrjungkajala kanpa nyina -- nyuntunyangurla
ngurrararla -- manu ngapa kuja/- kurrijipurajirlilpaju
Napaljarrirli yirripuraja -- nyuntunyangurlu -- kurrijipurajirli
-- ngula ngayi karnangku yirripura.  Kuja.  Kurrijipurajirli --
nyampurlu --ngaju karna ngarrirni -- wankili.  Wankili-pajirni
kaju.  Ngayi karnangku ngarrirni nyuntuku Japanangka -- ngayi
karnangku yirripura -- nyampu -- kajinpa mardarni nyampu jaru,
nyampu karnalu nyina -- wantangka.  Jalangu.  Kirijimijikingarnti
karnalu nyina -- kirijimiji kapurnalu ngarni.  Nyampurlaju(ku).
Kirijimijikingarnti ngayi karnalu nyina.  Ngayi kalu/- lil/-
yangka kalu nyina yarnimani -- talaku -- ngayi kalu warrkijarri
talaku.  Nyiya kuja tala-pajirni karna, maniyi.    Ngayi karnangku nyuntukuju yirripura
Japanangka,.  Purdanyanyi kanpaju Japanangkarlu,.  Wali nyuntu
kanpa ngawarra kantiriyi nyina, nyampu karnalu nyina tirayi/-
walyangka.  Purapa linjinyayirni.  Ngawarra-parnkanjawangu ka
karrimi -- witakari-witakari ka wanti jalangu.  Ngayi karnangku
yirripura, nyuntunyangu, kujalpanpa nyurruwiyiji nyangu -- ngayi
karnangku yirripurami.  Nyampu ngurrararla kujakarnalu nyina --
Yurntumurla.  Ngayi karnalu manjiki-manjiki ngaka yani --
lawangka junga -- kuyulkuranlu pulukulku payimani -- ngulalu
pakarninjinirra.  Luwarninjinirralu. Pakarninjinirra
--luwarninjinirralu.  Ngayi karnangku nyuntuku wangka -- kujarra
-- jirrama-jirrama -- ngayi karnangku jaru yirripura --
Warlpirikirlangu -- wangkanjarukurlangu -- an/ yangka
purlanjakurlangu -- wangkanjagurlangu -- purlanjakurlangu.  Kuja
ngayi karnangku wangka.  Ngayi karna hoooooo.  Kuja.  Wangkami
kujakarna nyampu -- ngulaju wangkami.  Wangkamijiki karna
tarnngajuku.  Ngayi karnangku nyuntukuju yirripura.  Yangka
kujalpalu purlaja nyurnuwarnupatu -- nyurnunyurnu -- hoooo.
Ngayi karnangku nyuntuku wangka -- karnangku nyuntuku wangka --
manu karnangku wapalpurla Japanangka nyuntuku -- nyarrparawana
kanpa nyina.  Karinganta kanpa wurnturu nyina.  Nyuntunyangurla.
Ngulaju ngawarra-kantiri nyina.  Nyuntunyangurla.  Ngayi
karnangku wangka -- jalangu -- jalangu karna kulpa --
tinakurralku -- jalangu  karri jalangu.  Nampa.
Nyuntuyangupiyayijala jalangu.  
Jalangu karri -- wali ngulaju karna nyina -- kapirna ngaka
ngarninjinirra.  -jarri kaji.  Kala
rlajala karna nyampuju wangkami.  Nampangka.  Japanangka,
nyampu kanpa mani jaru, jaru kanpa mani, Japanangka yangka
nyuntukupurdangka, Kamurljapiti -- ngulaju ka nyina kakarrara.
Aj-rla(?).  Yirdingka nganayirla Yirripunyurla.
Ngulangka kalu nyina panujarlu.  Ngulawarnuju -- Japanangka ngayi
karna ngarrirni nyuntukupurdangka -- Kamurljapiti -- ngula karna
yirripura.  Ngulawarnuju -- nyampu karnangku wangka -- panu kalu
nyina yalirlaju.  Yirdingka nganayirla -- Yulyurrpunyurla.
Yapakurlangurla.  Wali ngapa nyanunguju panturnuyijala yarda --
yangka nyurruwarnu -- kujanpa nyurruwiyi nyangunyuntu puwu.
Ngulayijalalu panturnu.  Walya.  Wali  ka nguna
ngapa wiri.  Nyampu karnalu kankarlarra nyina -rla.  Ngayi
karnalu yangka nyina puwujangkarla -- puwu kujalu panturnu
nganayi Kanaji  kurlirra.  Yirripurami karnangku -- -ngirli yangka parrparda -- puwu jintangka yalirlajuku.
Puwuwaja -lu muku panturnu yangka -- nganayirla --
Kanajirla.  Ngulangka.  Ngayi karnangku yirripura jaru -- nyampu-
ngayi karnangku yirripura -- jaru -- yinpaju marlangka-purdanyani
-- nyampu -- kujakarna wangkami Warlpiri -- nyampuwardingki --
kujalunganpa jurnta-lawanyinaja -- Jantawardingki -- panujarlu
nganimpanyangu -- ngayi karna wangka -- ngaju -- yangka jarlupatu
kujalpalu nyinaja.  Jajanapatu -- ngulajulu muku/- lawanyinaja.
Wiyarrpa.  Najunyangupurna.  Yangka Jampijinpapardu kujalpalu
nyinaja panu -- ngulajulu muku-lawanyinajayijala.
Ngajukupurdangka.  Ngayi karnangku yirripura -- kurdukurdu  kalu panu nyina jalkanguwarnu -- kala nyampu jarlupatu
yangka kamparruwarnu -- kamparruwarnupatu -- ngayi karnangku
yirripura -- nyuntuku Japanangka -- kajinpaju ngaka yi/
marlangka-purdanyanyi nyampu jaru -- wali -- wangkami karnangku
-- yangka walypalikirlangurlalku -- jaru --  (janjuwu)
wangka karnangku jalangu --  Japanangka --
kujalujana muku-lujuwumanu yali yapapatu.  -wangka
karnangku Japanangka.  Kujalu muku-lawa-nyinaja. Nyampu karnangku
yirripuramijiki nyanungupatu karnajana -- kujalujana muku-/
muku-lawa-nyinaja kujalu nyampuwardingki.  Manu
manangkarrawardingki.   kujalparnalu nyinaja --
yangka ngurrju -- kuluwangu -- ngulaju -- ngurrjuyijala kalu
nyina panu -- panukariji.  Kala ya/ kujalpalu karntangurlu
kujalpalujana wajilipungu -- manu kujalpalujana ngarrurnu --
"yampiya!!"  Nuu kujarlangurlulpalujana ngarrurnu lawa.
Kujarlulpalu ngarrurnu: "Manta!"  "Nyuntunyangu jugarnijala
yalumpuju.  Manta."  Ngayi karnangku yirripura nyuntuku
Japanangka -- nyampu -- jalangu -- ngayi karnangku nyuntuku
yirripura -- ngurrarangurlu/ Yurntumurla kujakarnalu nyina
--ngurrararla -- ngajunyangurla -- yangkanpa/ kurlurra yangka
nganayirla Rdukurri -- wali -- jirramalupalangu luwarnu --
yankirrijarra -- wirijaralujarra -- yankirrijarra, wirijarlu --
kuja yangka nyuntunyangurla karrimi yangka kuyu.  Wiriwiri.
Ngayi karna yirripurami --ngula -- Rdukurrirlalupalangu luwarnu
jirrama.  Kajikapalangu mirntangali kajipala rdipijarni.
Ngapakurra -- julyurlpakurra.  Ngulakurralu luwarnu.  Ngulajulu
luwarnu -rlu.  Nyampu karnangku wangka Japanangkaku --
winijiyijangka karnangku wangkami --...  jajiyi -- winijijangka
karnangku wangkami -- ngunjalparla, jajiyirla.  Wangkami
karnangku nyampuju.  Ngayi karnangku jaru Warlpiri yirripurami --
nyuntuku Japanangkaku- Manu pirlipirliki napurrulaku.  Manu
Japangardipatuku.  Karnnyarra wangamirra -- kujakanpa
nyuntunyangurla --ngurrararla nyina wurnturu -- ngapangka
--nyampu/ nganimpanyangu -- linji ka karrimi... ngapaju wanti.
Ngapaju ka wanti yilkarijangka.  Ngayi karnangku yirripura.
Nyampu karnangku wangka jalangu -- Japanangaku ngajunyangu
kurdunaku -- pirlipirliki -- manu Japangardipatuku -- manu
Napangardiki-- jalangu --winiji kujarna nyinaja yangkurra
--yangkurra --kulpajarnirna -- ngayi karnangku yirripura--
kulpajarnirna manjikijangka.-- nganayijangka Wirlarajangka --
ngayi karnangku yirripura -- ngularna kulpajarni nyampukurra
Yurntumukurra..  Manu jalangu karnangku wangka-- ngunjalpa --
nyuntu kanpa ngarrirni jajiyi -- ngunjalpa karna ngarrirni
ngajulurlu -- ngayi karnangku yirripura jaru -- Japanangka.
Nyuntukurra karna(ngku) wangkamirra -- wurnturu kujakanpa nyina
-- nyuntunyangurla.  Wangkami karnangku -- nyuntuku -- nyampu
--kujarna kulpajarni --Wirlarajangka.  Winiji nayiti -- Nyampu
jalangu ka karrimi ngunjalpa -- nyuntu kanpa ngarrirni
.  Ngayi karnangku yirripura --Japanangka --ngurukari
kujakanpa nyina nyuntunyangurla -- nyampu karnangku wangka --
jalangu -- kurduna Japanangka -- pirlipirli napurrula --
manu Japangardipatu, manu Napangardi.  Ngayi karnangku yirripura.
Jalangurlu.  Nyampu karnangku wangka jalangu -- karnangku
yirripura -- nyampurla -- ngayi karnalu ngapaju mani puwungka,
manu yilkarjangka kujaka wantimi.  Yangka walyakurra.  Ngapa.
Ngula karnangku yirripura-- ngayi karna ngarrirni-- nyampu karna
wangka jalangu -- karnangku yirripurami -- wangkami karna --
wajirrki nyampu kujaka karrinjayani kuntukuntu -- marna --ngayi
karnangku yirripurami.  Nyampu karnangku wangka nyuntuku
--kurduna Japanangka -- marda kajikanpaju ngaka marda yilyamirni
ngurrju jaru.  Nyuntunyangu.  Kajilpanpa nyuntu mannginyangkarla
-- wali kajikanpa yilyamirni jaru.  Nyampurla manjangka
kujakarnalu nyina watiyarla --manjangka --yuwurrkurla -- ngula --
ngayi karnangku yirripura -- jalangu -- ngayi karna yirripurami
jaru nyampu --ngurrju --ngulawarnuju, jukarrakari karnalu
rirriyijarri --kirijimijiki -- nyampu ngunjalpajangka kaji ja/
lki karrimirra --manu jarrirtiyi -- manu jantiyi -- ngayi
karnangku yirripurami ngajulurlu -- nyampu karnangku wangka --

arra kirijimiji tayim ka karri jalangu.  Jukurrakari
kapirnalu ngarni jarrirtiyi -- jarrirtiyila.  ..  Ngula -- nyampu
-- wantirri -- Nungarrayi  --manu Napaljarri kapala/
kurrijipuraji warrkijarri nyampu -- kaninjarni yuwarlirla --
nyampuju karna rirriyimani jarungku -- nyuntuku Japanangakaku.
Jarulparnangkulu yilyamirra nyuntuku -- wali ngurrju kanpa nyina
-- yalirla wurnturu -- ngurrju kanpa nyina -- yapa nyampu --
kujakalu nyinanjayani wipiriwayi-- yangka wurnturu -- wurnturu
wurnturu -- manangkarrarla --ngulaju kajana karrinjayani --
walypalirli ka ngarrirni nganayi  --yipiriwayi k/
karrimi.  Wurnturu --nganayirla Jilangka -- Yumurrparla --
Ngarlikirlangurla -- Juurlpungurla --Ngarnangka -- Nyirrpingka --
Yarripirlangurla.  Manu nganayi Nginyirripalangu --
Kunajarrayirla karlarra --ngayi karnangku yirripura.  Ngularra...
karnalu nyina yapa --ngayi kalu nyina ngurrararla
nyanungunyangural -- manangkarra -- ngulawarnuju --nyampu
kaninjarni -- yapakurlangu -- yapakurlangu marukurlangu --
-kirlangu -- kujaka karrmi --ngulaju ka karri --
nuulpajana walypalirli puntakarla lawa.  Walya ngayi karna
yirripura -- walya --ngurrara -- nyampu karnangku yirripura
ngurrara -- nuulpajana walypalirli puntakarla.  Yapa ... kalurla
nyampuku nyina -- kaninjarniki -- ngurraraku --nyanungunyanguku
-- nganimpanyanguku wul/ jintakuwarlayiki.  Ngayi karnangku
yirripura -- nyampunya --ngayi karnangku nyuntuku wangka
Japanangka -- manu Japangardiki manu pirlipirliki Napurrulaku.
Ngayi karna yirrpura -- wangkami karnangku jalangu -- nyampurla
yapa kujakalu nyina -- mukulu yanu -- mukulu pirriyanu --
wurnturulu muku pirriyanu -- ngula ngayi karnangku yirripura --
karna ngarrirni -- ngulawarnuju, kajinpa nyuntu -- kajinpa nyuntu
rirriyijarri -- ngula ngayi karnangku yirripura -- nyampu karnalu
yapangku wurltumani -- miyikirlangu yangka/ mangarrikirlangu --

nyuntu kanpa ngarrirni  juwu wiri
karnalu ngarrirni.  Juwu wiri.  Miyikirlangu -- ngayi karna
ngarrirni -- nyampu karnangku ngarrirni kujanya 
Yurntumurla -- wirijarlu -- ngula karnalu ngarrirni -- ngula kalu
yangka yapangku -- payimani --nyiyakantikanti -- nyiyakantikanti,
kurluuju,  kalu mani --  pirlawu,

kalu mani -- nyuntu kujakanpa nyina
nyuntunyangurla -- ngurrararla -- ngayi karnangku wangkamirra --
ngayi karna wangkamirra nyuntunyanguku -- karna ngarrirni -- ...

nuurna jati nyuntunyangu manu.  Lawalkurna nyinaja.
-ju.  Lawalku karna nyina -- lawalparna/ jati yangka/
ngayi karnangku janjuwu wangka karnangku walypaliwayilki --
janjuwu -- jati yali kujanpaju yilyaja nyurruwiyi -- ngulawarnu
-- wali lawalku karna/ nuurnangku marlangkamanu ,
lawalparna nyinaja.  Nyampurla wantangkarna nyinaja lawalku.
Jili karna wankaru nyina Yurntumurla.  Nyampurla.  Ngurrara
ngajunyangurla -- yali kujarna wirijarrija wita -- witawarnu --
nyampurla -- Warlpirikirlangula -- Jantangka.  Ngayi karnangku
ngarrirnirra -- Janta -- nyampu.  Walypalirli ka ngarrirni

-- nyampu kaninjarni -- ngulawarnuju --ngayi
karnangku jaru yirripura ---rla kalu warrkijarri --
nganayirla -- Tanamayirla -- Nyampu kalura warrkijarri
Yurntumuku.  Marda  kapu karri ngaka -- ngayi
karnangku yirripura.  Nyuntuku.  Nyampunya.  Ngulawarnuju --
ngulawarnuju -- nyampu karnangku yirripurami Japanangka -- ngapa
wantija wiri -- nganayirla -- yangka -- nyina mayi kalu ngarrirni
Yanardilyki --yangka kujanpa nyuntu warru-wapaja Japanangka, wali
ngapa wantija wiri -- ngayi wajirrkimipa yirrarnu -- manu ngapa
karrukari-karrukari parnkaja -- ngapa parnkaja yilkarijangka --
karrukari-karrukarikirra.  Karnangku yirripura -- ngulawarnuju,
kurrijipuraji nyampu -- -pala warrkijarri pipingka -- Nungarrayi,
Napaljarri kapala warrkijarri -- kurrijipuraji -- nyuntunyanguju/
kurrijipuraji.  Ngula.  Manu Nungarrayi wantirri.  Wantirri
kapala warrkijarri wantirri.  Yali Napaljarri kurrijipuraji --
ngajukujala -- aah -- ngayi karna wangkami ngajulu -- 
-- walypalirli ka ngarrirni / ngajuku wankili --wankili ngajuku
-- ngayi karna ngarrirni -- / ngawurru -- ngawurru -- ngaju
karna nyina kamparruwarnu.  Ngayi karnangku yiripura nyuntuku.
Napaljarri kara ngawurru ngarrirni --  kalu nyina --
nampijinpa kalu nyina, Napaljarri kalu nyina --  --

-- Walypali  -- Walypalirli ka yirdimani kajana
yangka -- --ngayi karnangku ngarrirni nyuntuku
-- Japanangka -- ngayi karna jaru yirripura --yangka
jukurrpawarnu -- ngula -- ngayi karnangku yirripura -- yapangku
nyampurla mariyimanu --nyampurlulpa mariyimanu --Jakamarrarlu
--Napaljarri -- Japangardirlilpa manu -- Nampijinpa --
Jampijinparlulpa manu Napangardi -- Japanangka -- nyampuralu muku
rangujarrija --wali turapurlu wirilki ngunaja -- ngayi karnanku
yirripura -- turapurlu wiri ngunaja nyampurla nganayirla
Wirlararla -- Ngayi karnanku nyuntuku yirripura -- kurduna
ngajunyangu -- kurlardarlulpa panturnu -- wali lawa nyinaja
pinish --lawa nyinaja --lawa nyinaja --ngajunyangu kurduna --
turapurlu nyampu yangkalu warrura, warrura kujakalu warrurakurra
parnka ranguwanikirra -- ngayi karnangku yirripura Japanangka --
turapurlu, turapurlu nyampu --yapakurlangu turapurlu -- wali
kartakurra kalu parnka yangka -- kurrurnpukurra-kurrurnpukurra
nyampu Japanangka --karnajana ngarrirni kurrurnpupatu(?)
kululpupatu -- kurrurnpupatu yanku karnajana ngarrirni --
pulyamani karnajana puta -- ngurrju -- yilpalu nyinayarla --
nyuntu kujakanpa nyina Japanangka -- ngulaju Napurrulakurlu,
waliji -- nyuntunyanguwayijalalpalu nyinayarla nyampu --
Japanangkapatu nyampu --wali lawa kalu -- yalijilpalu
warrurakurralku parnkamirra -- Napaljarrikirra --ngayi karnangku
nyuntuku wangka --Japanangka.  Nyampu karnangku yirripura jaru
--ngulawaruju, karlarlalku nyampurlalku yukaja ayini yangka
nganayi kurlarda -- nyampurla yukajarni -- wali nyampu --
tuurlmirnimirni.  Yungkurnu -- turlmirnimirni -- yangka
kujakarlipa kuyu rdilykipantirni -- tarnnga -- ngayi karnangku
nyuntuku yirripura -- ngula --yangka ngayi karnangku jaru
yirripura -- nyuntuku Japanangka --nyampujalangu karna wangka --
nyuntuku -- yinpaju marlanga-mardaka jaru nyampu ngurrju -- karna
wangkami --ngulawarnuju -- ngayi karnangku nyuntuku wangka
--nyuntuku -- kajinpaju ngaka marlangka-mani -- yalipiya-- maju
ka karri -- maju -- wali yurulkujana ngarrurnu yapa --watipatulu
-jana ngarrurnu yuru(ngku).  Walypalirli kujaka ngarrirni
paka kuja -- ngayi karnangku yirripura.  Wali
yurulujana ngarrurnu -- ...-lijana ngarrurnu -- nyiya kuja
--yalumpukulalpa --jukurrpawarnuwaja-- jukurrpawarnu --wiyarrpa
--karnta, wati --kujalpapala jukurrpawiyi palkajarrija -- ngula
-- ngayi karnangku yirripura --- jukurrpa yalumpa kujalpa
malyamalya wapaja -- karnangku yirripura -- nyuntuku Japanangka
-- ngaka yinpaju marlangka-mani -- ngayi karnangku yirripura
nyuntuku -- ngulawarnuju -- wali wirilki ngunaja -- kurraralku
ngunaja wirilki -- nyampunya nganayirla Wirlararla -- wali
nyampunyaranangku kurrurnpu karnangku nyuntuku yirripura -- yali
kujakanpa Japanangka nyina -- wali ngulapiyayijala.  Ngayi
karnangku yirripura -- Walypaliwayirlilki karna ngarirnirra --
Walypali kujaka wangkami yangka lirra -- nyampu karnangku
yirripura -- nyuntuku ngayi karnangku yirripura Japanangka --
yinpaju marlangka-mardani nyampu -- wali turapurlu ka nguna
witawangu nyampurla nganayirla Wirlararla.  Ngayi -- nyampungurlu
yanu -- yanurlujarra kulanganta ngurrjukurra --wali ... kurlarda
nyanungu mardarnu jakamarrarlujala -- jakamarrarlu --ranguwanirli
--nati jungarnirli -- ranguwanirli kurlarda nyanunguju --
mardarnu.  Nuu pikirrijangurlu -- pikirriji lawa yampija --
yangka rdakangku jirrimardarnulpa kurlarda nyanunguju yiri.  Wali
nyampunya kajika jangkardu.../ wantinja kajikaju tuurlpantirni.
Wali nyampunya karnangku yirripura Japanangka nyuntuku.
Japanangka nyuntuku karnangku yirripura kurrurnpuku.  Wali  walypali -lki karnangku wangka --  -- nyuntukupirdangkaku -- ngayi karnangku yirripura
jaru -- nyampuju karnangku yirripura -- 
-- jaatilki karnajana jalanguju karna nyina murrumurru --
nyurnumanurnaju mannginyanjarla.    Ngayi karnangku yirripura
nyuntuku Japanangka -- ngulajukurnangku yalijiki yirripuraja --
marlangkaju mardaka -- manu pipakurramanta nyuntulurlu -- kajilpa
riyitimani -- nyampunya --  karna nyampu ngarrirnirra
-- ngulawarnuju --ngurrju -- nati jakamarra kalu nyina --
jalijwayi yangka karntangurlu.  Kujakalunyanu kulujarri
karntangurlu -- ngulaji jakamarra -- rangujarrija -- yinya
nganayiwardingki -- Wirlarawardingki -- ngulangkunya tuumanu --
nganayi maju -- kangu(?)  jaru maju.  Ngayi karnangku nyuntuku
wangka Japanangka -- nyuntu yinpaju marlangka-mardarni nyampu
jaru -- nyampunya/ kurrurnpuku karnangku ngayi nyuntuku
wangkamirra --  -- walypaliwayirlilki karna ngarrirnirra
-- ...  --
Napurrula,  Japanangka karnangkupala wangkamirra --
mangkankurlanguku -- nyampuju ngayi karnangku yirripura -- manu
Japangardipatuku manu Napangardiki -- karnanyurra yirripura jaru
nyurrulaku.  Nyuntuku.  Nyuntuku karnangku yirripura.  Nyampu
karna wangka jalangu -- jalangu --  karna wangka
jalangu --ngunjalparla -- ngunjalparla karna wangka -- nyampunya
karnangku yirripura jaru nyampu ngurrju -- jampala ngurrju,
jampala maju -- turapurlu -- turapurlu witawangupalanyanu
martirimani -- wali kalu rangujarri nganimpanyangu kurdu/
kurdukurra.  Ngayi karnangku yirripura -- nyuntuku -- Japanangka
-- ngulawarnuju -- nyuntuku -- karnangku yirripura -- nyampunya
jalangu -- ngakaju kajikanpaju -- wangkamirni nyuntuyijala --
yali kujanpaju jaru yilyajarni -- ngurrju Japanangka --
-npajarrangku ngajarraku -- Japaljarri malirdipurajiki nyampuku
nganayiki Tiniyiki -- ngula yika nyina nyampu Yurntumurla --
karlijarra palkaju karlijarra nyina -- ngajarra --ngayi karnangku
jar/ jaru yirripura nyampu -- Warlpirikirlangu -- Nyampurla
manjangka -- kujakarnalu nyina nganimpa -- ngurrju ngulaju --
yalinyarna majujarrija -- miyaluwarnungurlu --
nyuntukupurdangkangurlu -- kuja --nyuntu kanpa nyina kurrurnpu --
Japanangka -- manu Napurrula kanpala nyina mangkankurlangu --
karnangkupala nyampuna jarunya yilyamirra -- nyumpalaku --
kanpajupala purdanyanyi -- nyuntunyangurlu --
ngurrarangurlu -- wurnturu kujakanpa nyina --
kulangantarnangku   nyangkarla kutu -- kala wurnturu kanpa
nyina -- ngapangka jarlwatarla (salt water) parrparda -- ngapangka jarlwatarla
parrparda -- nyiya kujakarlipa jarlwata-pajini,  -- nyampunya karnangku ngarrirni -- ngayi
karna ngarrirnirra wangkamirra karnangku wurnturungurlu -- nyampu
ka karri walya -- nyampu marna  liwirrji -- ngayi
karnalu puwungka nyina -- Yurntumurla puwungka -- nyampu ka...
ranimani puwu -- yangka nganayingirli Kanajipuwungurlu --
wurnturunyayirni nyampukurra/ Yurntumukurra yangka manjapatukurra
ngulaju //##. 









WARDILYKA MANU YANKIRRI

Yimi ngarrirni karna, Wardilyka yangka kujalpa nyinaja
Parirrirla, kujalpa yakajirri yurturlu yirrarnu -- miyi
yakajirri.  Warnirrilki ka karri Parirri.  Jangala,
Jampijinpalpalu nyinaja nyanungurla Parirrirla.  Manu nguru
nganimpanyangulku ka karri.  Ngajulku karna kanyi -- nguru
yaliji.  Yali kujalpa nyinaja Wardilyka, jukurrpa,
yakajirrilpa panturnu kapurdu Parirrirlarlu.  Panturnu,
panturnu, panturnu, milarninjarlalpa manu ngurrju -- miyi
yakajirri.

Yankirrilpa karrija Walangkamirirrirla.  Karlarralpa nyinaja
Yankirri.  Wardilykalpa nyinaja kakarrara.
Ngarliyikirlangukurralpalu wirlinyi yanu miyikipurda.

Wardilykarlujana nyangu karlarra Yankirri.  "Yawu! Yapa nganta kalu
yalumpukula matirni!"  Lawalpa nyanunguju wurulypa yukaja
Wardilykaju yamangka.  "Kalakajulu kuja nyanyi.  Kalakajulu
kuja jurnta mani mangarri.  Mangarri kalakajulu jurnta mani
ngajunyangu."  Lawalpa wurulypa yirrarnu yakajirriji --
miyiji.  Rdakungka karlanjarla muru-pungu walyangka.
Yirrarnulpa milyingka.  

Ngulawarnuju, kapurdulku manu.  Jungkunypalpa manu -- linji.
Panturnulpa, panturnulpa...  Kapurdukarilpa yirrarnu,
kapurdukarilpa yirrarnu panujarlunyayirni.
Wiripatujukulpajana yirrarnu.

Ngulawarnuju, yardalpa parnkaja.  "Ya!  Ngurrju ngarra
nyampuwanarnaju manu.  Kukurna kuja yani nyampuwanajuku."
Yalilpalu nyanungu wurna yanu jukurrpawiyi.  Ngulawarnuju,
witalku, kurlirralku yanu.  Manu, manu, manu...
Wayi-purrurnulpa.  Ngamikirra manu, manu parrajakurra.
"Ngulajuku.  Nyampuju kankarlarralku."  Kala puyu-pungu,
puyu-pungu...  Kapurdukari kapurdukari kala yirrarnu
Wardilykarlu.

Ngulaju yinya, Yankirrirlilpa panturnu karlarra
kapurdukari-kapurdukari.  Yirrarnulpajana
yurturlukari-yurturlukari.  Ngulawarnuju, karrinjarlalpa
nyangu watiyangurlu murrarningintingirli -- Yankirrirli.
Walirla yangkaju Yankirrirla kulu-jarrija.

"Nyampungurlu wajarna nyanyinya?  Lawa yalumpuju.  Lawa waja
nyanjawangu."  Kala kaninjarrakari wayi-purrurnu yangka
wirijarlu parlkurra-parlkurra.  Yalinya kalanyanu
milarninjarla manu.  "Nyampu mayi ngakurruju."  Kala
panturnu, panturnu... kapurdukari, kapurdukari, kapurdukari.
Kala yirrarnu ngawupatu.  Kaninjarra kala muru-pungu kapurdu
nyanunguju Wardilykarlu.  Kulanganta nyanungunyangu, kala
yangka Yankirrikirlangu.

Yankirrirlirla marlaja nyangu kapurdupatu yakajirriji.
Wangkajanyanu: "Wara!  Nyanungurlupuka ka ngarni
ngakurruju."  Kulu-jarrijalkurla Wardilykaku.  "Yi!
Ngajunyanguwana warru wapami.  Yi!  Kalakarna kuja pakarni."
Japirdijarla Yankirriji.  "Kalakaju kuja ngajuku jurnta
mani."  Yankirriji wangkaja: "Nyarrpararlakula,
nyarrpayijala kujakarna nyampuju mani?  Maju-maju kumarlpa.
Marrkangku kujaka nyampuwarnuju ngarni ngurrjunyayirni --
ngapapiya."  Yangkajurla Yankirri jangkardurnu yarnkajalku.
"Kalakarnangku kuja pinyi jalangurluju."

Yangkajurla nyanungukuwiyi Yankirri yarnkajarni
karlarrangurlu -- kakarrara.  "Nyarrpararla kuja yangkaju
purlka nyina yirna pinyi jalangurlu?"  Wangkajapala,
wangkajapala...  Ngarrurnupalanyanu yimingki.
Jarungkuwiyipalanyanu ngarrurnu, ngarrurnu, ngarrurnu.

Ngulajangkaju, manurla jurnta.  Parnkanjarla, jurntarla
larra-larra-panturnu Wardilykaku.  Kulungkulku yangkaju
pirri-panturnu wirliyarlu, manu karlangurlu larra-panturnu.
Larra-pantirninja-yanu yangka yilpajana yirrarnu turnu,
yangka kapurdu miyi -- yakajirri.  Yalikari-yalikarilpa
wantija larrapatu-larrapatu.  Yangka kuja yinya jurnta
larra-panturnunjunu, ngula pirli jukurrpawarnu ka
larra-nyina.  Yalirla jurnta larra-panturnu.
Pirri-panturnurla jurnta yangka Wardilykaku.
Larra-larra-panturnu kapurdu yakajirriji.  Jurnta yanulkurla
kirrikarikirra.

Yulajalkulpa Wardilykaju.  Yangkaju miyipardungurlu
yulajalku.  Wajampalku-jarrijanyanu Wardilykaju -- wiyarrpa
Jangalapardu.  Yangkaju Wardilykalku karrkaja karlarrakurra.

"Nyiyakuju kuja marrkangkuju jurnta panturnu?  Marrkangku
nyiyakuju jurnta panturnu ngajuku?  Manu kapurnarla
nyanunguku jangkardu yani.  Kapurna jalangurlu pinjani."

Yalinya pungupalanyanu.  Yalirlajukupalanyanu pungu.
Wardilykalku jangkardu-manu.  Milpalku jutu-manu
Wardilykaju.  Walyalku julyamarda-yungu milpakurra --
julyamarda-yungurla.

Paarr-pardinjarla yanu Wardilykaju pampalku.  Yilkarirlajuku
yanu yatijarra milpaparntalku.  Miyipardu yangka
yampinja-yanulku, yalumpu parrajapinki, kurdijipinki,
yalumpujuku yampija.  Kapurdu yangka yalikijikirla jurnta
yanu.  Kapurdu yali pirlilki ka nyina yarturlulku.
Parntarrinja-yani kalu ngurrjunyayirni.

Nyampu jukurrpawarnu yijarduwarnurna yirri-pura,
nyurnu-nyurnu kujalpalu yirri-puraja -- nyampurlu yapangku --
purlka-purlkarlu -- kamparruwarnurlu.

[Hector Jungarrayi's story.]

Yawu, ngaju karna wangkirninjikarra nyinanya yamparrayiwarnu.  Proper nyampurlangu kujaka yupukarra yupukarra nyinami.  Ngaju karna nganayi, Granites-wardingki nyina, nganayiwardingki, Yarturlu-Yarturluwardingki, Wilawardingki. Kirdanarlu ngatinarlujupala manu.  Wilawardingki properly. Wila, Yarturlu-Yarturlu.  Yalumpurlakirlijipala, yirna born- wantija nganayirla, Yarturlu-Yarturlurlarna born-wantija.

Yangka kujapurda kardiya kujarlu pungu kurlirrapurda yalarni, Yarlu-yarlurla jungupaturlalu pungu.  Kardiyarlu panturnu.  Kujarlulu panturnu nganayirli kulinyparlu nganayirli. Mulyukardijirlili panturnu, nganayirlili panturnu warringiyirli, Jatingki.  Yinya kujarlu, juka-karrinjarlalku kujarlu pungurra ngajukupalanguju warringiyiji nganayiji Kalpardapardajukurrpa,  Yinapakawardingki, ngajukupalangu.  Right. Yangkalparnalu.  Kalarnalu yalumpurlaju wapaja.

Wurrangkujulu wiri-manu, wiri-manu-uu.  Tarnngalkujulu kangu kurlulumpayi.  Nyampukularnalu yarnkaja yirdija ngayi manji ngayakikarra, yakajirrikarra.  Yananyarrarnalu Wirirrpaku. Wirirrparlalparnalu ngarnu yalumpurlakula.  Ngulajangkajurnalu yanu-uu nganayiki Wurdurrpariki, Lungkardajarraku yangka kurlirrapurda.  Ngulajangkajurnalu yanu-uu nganayiki Lululnyanuku warnirriki.  Ngulajangka Kartalakurralkurnalu yarnkaja.  Ngulajangka Ngijingkalkurnalu nyinajarra.  Yalirnalu yanu-uu Kalipinpakurra.

Wapirrarlulpaju kanja-yanu ngajuju witaja.   Pakarlirla mardalpaju kanja-yanu ngurrpaja.  Ngampurrarni wangkirninjilparnalu jararra-kangu purlapa olden time  .

Wangkirninjilparnalu kangu purlapa ngajuku jimarrinyanujuku, wangkirninji.  Ngulawiyili pungu, pungu, pungu, pungu, pungu. Yampijalu, ngajulkujulu manurra.  Ngaju jinta kurduju no more panurlangu.  Yangka yalumpu nganayi Jangankaku kartaranyanu ngulangkulkuju jarala-manu wirilkijala jintangku yalumpurlu Jangankaku kartaranyanurlu ngulangkuju jararra-manu.

Ngulajangka mapirrilkijarrangku jarrararni-manu nganayililki Abie ka marrarlarni.  Nyampuju jalanguwarnupatujalalu nyampukari, jarlupardunjarnirri.  Yanurnalu-uu.  Yinyarnalu yanu Kalipinpaku.  Kalipinparlarnalu nyinaja, nyinaja, nyinaja, nyinaja. Ngulajangkarnalu yarnkaja Kupiyarlawarnuku, wangu, Parntanukuwiyi.  Ngula manjirlalparnalu yakajirri, nyayaki, yakajirri, ngayaki.  Jarluparduwarri yangka ngajukupalangumipa yanurralu nganayikirra Pingirrikirra.  Pingirrirla kalarnalu nyinaja.  Ngulajangka pardijarrarnalu yarda kaninjarra nyanungukurralku nganayikirralku, Purrparlarlakurra. Purrparlarlarla kalarnalu nyinaja, nyinaja, nyinaja.

Ngaka kalarnalu yangka purrakuwangurlalku pardijarra.   Purrakujala palka Purrparlarlaju, kala ngayi kalarnalu pardija yurnilypa.  Jarlupaturlu kalalunganpa kanja-yanu, my father-rlu, nyampurlu Kirrkimpiwanarlu, nyampurlu Yurntumuwanarlu, papardinyanupardurlu, nyampu Mardawanarlu, Japaljarripaturlulpajulu kanja-yanu ngaju tarnngajuku.  Manu yinya Wayilawana.  Kurlirra ngunanyarni Wayilarla.  Kuja nganayi Puurlpuurlparlu pakarnu.  Ngulangku kanja-yanulpajulu.

Kanganyarrajulu-uu.  Wurupukurrarnalu yanurra. Ngulajangkalku kulangantarnalu kalarnalu jingi-jingi yukaja. Kanunjumparra kalarnalu yukaja yinya-aa.  Kalarnalu hospital kanjayipiyarla manunjunu purrakuju.

Jingi-jingili nyanunguju.  Yiii, purraku pata-karrija right there puurdarlakirli.  Ngulajangkarnalu pardija Marliyikirlanguku nganayikiji Warrarn-warrarnpaku,  Warrarn-warrarnpaku.   Ngulangkalparnalu ngarnu.  Ngulajangkarnalu pardija-aa.   Kurlirrarnalurla pardija Jangalaparduku, yangka nganayiki Milpinkiwanaku kayirra nganayikirra Puyurrukurra.

Puyurrurla yilparla kurru-mardarnu, Jangala-patujulpalurla. Kala yalumpujulurla Mupukakukula yanumpa.  Yirnalupalangu nganayiwanaku Warlpaparntawanaku.  Ngulakurnalupalangu yanu yalumpukurraju.

Yii, kayirra nganayikirra Puyurrurla.  Ngulangkarnalu nyinaja, nyinaja, nyinaja.  Purrakulku wantijarni, kakarraranpa yinya nyarrpara yangkaju yinya nganayikirrayijala, Warlpaparntakurra, Marrapirntijarrakurra, puurdakurra now, yakiriwarnuku ngamarnanpurtinja.  Ngulalku kalarnalu ngarnu nganayinpurtinja.  Kala yangkajurnalu warrangkarli nganayijangka Kartarlajangka kanganyarni warrangkarli yuurnkari, yuurnkari, yuurnkari.

Warrangkarli mapirri manu yangka yakajirri, ngayaki.  Yangka yilpalu panturnu nganayirliwiyi, kurrungkuwiyilpalu panturnu.  Ngulangkulpalu panturnu-uu.  Rdanngikari, rdanngikarilpalu yirrarnu ngayi nyanungu.  Ngakajalalparnalu yinya nyurlaja kurlulumpayi.

Ngajulparna nyinajarra yangka little bit nganayirlawiyi kiripimarda.  Wurnajulparna wapajajarala kiripimarda. Kiripirlawiyilpajulu kangu.  Ngulajangka karrinjarrarna-pardija Chilla Wells-rla. Ngulangkalkurna karrinjarra-pardija Chilla Wells-rla.   Ngulajangkarnalu pina yarnkaja.  Yarnkajarnalu.   Nyampukularnalu yarnkaja nganayiwana Pirntikijiwana kaninjarra Warnakurlanguku.   Warnakurlangujangka Nyinjirrikirnalu yanu.  Ngulajangkarnalu yanu nganayiki, nganayiki, Yalkipulunyuku.    Yalkipulunyujangka yangka Jijingangarrpaku.

Ngulangurlulkurnalu pardijarra.   Yii, kaninjarrarnalu nganayikirlangukurra Jarnpakurlangukurra yukaja jumukurra. Ngulajangkarnalu pardija.  Kayirrarnalu Jakajakakurra yanurra. Jakajakajangka pardijarnalu yinya nganayikilki nyiyaku mayi? Yalirlalku kulunyanu, kuluju rdurrjurnu you know yangka, nganayirlalku Kiriwarrangurla.  Yilpapalanyanu warringiyijarrarlangurlu luwarnu ngapujuwanawana.  Yungulpa rob-manu nganayirli yarluwanawanarlu.   Yarluwanawanarlu ngulangkulpa rob-manu.   Pungupalanyanu, no, panu ngayipalanyanu tuurl-tuurl-pajurnu.  Yii, ngulajangkajurnalu yarnkaja ngurrpa yalarnirlalku yatijarralku.  Yananyarrarnalu-uu yangkaku nganayiki Yarturlu-Yarturluku.  Ngulangkarnalu nyinaja.

"Nyarrparapurdarlipa yani?"

"Yatijarra karlipa yani."

That purrakurlalku yilparnalu yanu, kayirni Warayarnaku.  Warayarnanpurtinjarlalparnalu yurapiti, rabbit, rdulykurr-pungu ngulangkaju olden times this one  .  Yii, ngulajangka ngajukirli jijiji jinta yilparna wirilki wapaja.  Yananyarrarna.   Kujarlulkujulu manurra Pamajukurrparlu, nyampu kuja kardiyarlu purajampa, nganayi Warrarnajukurrpa, Japanangka, nyampu nganayi Mardawana, nyampu kujarlijarrarla Tirlawuparnta, nyampurlu old man-lparlu ngajukupalangurlu, nyampu nganayi Wirntapala, nyampu wali Jajinajukurrpa.   Ngulalkurnalu yananyarra.

"Yatijarra karlipa yani yali Kurlurrngalinypakurra!"

Pardijarnalu-uu pardayilki yulyurrpu-yulyurrpukulku. Yalijilparnalu yanurra. Yulyurrpu-yulyurrpulkurnalu, yatijarrarnalu yanu nganayi Yilparrkiki.  Ngulajangkarnalu yanu-uu Wardalyaku.  Wardalyangurlu now Warrpirnpakurralkurnalu yanurra.

Warrpirnpajangkarnalu yanu-uu kakarrarapurdalku. Yinyarnalu yanu, aa, kakarrumpayi nganayikirra Panu-panukurra mulju-muljukurra.  Ngulakurnalu yanurra.  Nyinajalparnalu yalumpurla-aa, right.

"Purrakulunganpa nyanjanka!"

Yarnkajapala malirlangupardu.  Jajilki yungulpalu panturnu nganayirlaju Kurlurrngalinyparla.  Panturnulpalu.  Ngakalu yurnmikirli rdipijarni.

"Purraku ka nguna palka".

Nganayi yangka nyiya mayi yangka Mirrirdi.  Mirrirdirla kulalunganpa yampijarra.  Mirrirdijangka kankarlarrarnalu  Kurlurrngarlinypakurralku yukaja. Yalumpurlalku kulalparnalu nyinaja-aa.  Purangurni-jarrija.

Yangkajurnalu silly bugger yaliwanayijala yarnkajarra.  Yangka turnu yalumpurla nyarrpa mayi malirlangurlangupardu lamparrkurlangurlangupardu, Jupurrurlajarra palka.

Yanurnalu-uu kurlirra.  Ngayi kalarnalu yakajirrinpurtinjarla, nganayirla ngayakirla, puurdanputinjarla yangka karlaja walyiripirdinyparla.   Kalalu pangurnurra, pangurnurra, pangurnurra, pangurnurra.  Kalalu yakarra-pardija nganayilki puun-puunpalku. Ngayi kalalu kujurnurra yirdija nganayirlalku dry country-rla.

Kuku yakirirla, yakirirla puun-puunpalku ngayi kalalu wilpi-pardija jarluparduwarri, wurlkumanu, wurlkumanu.  Still-palangu jirramakirlijala kanja-yanu Warlimpirlpawanaku, Wardirrijaku.

Yalumpu kurlirrapurda kuja ngunanyarni jamirdi ngajukupalangu ngulaku yarrikinyanukuju ngajukupalanguju. Yananyarrarnalu jirramawiyikirlipalangu.  Kanganyarra, yananyarra-aa.     Nganayikirnalu yanurra,  nganayikirnalu yanurra yangkawanayijala kaninjarra nganayiki Panu-panuku. Yawu.

Ngulajangkajurnalu Panu-panujangkaju.  Kaninjarrarnalu Warrpirnpakurra yukaja, Warrpirnpaku.  Warrpirnpajangkarnalu yanu nganayiki nyampuku Wardalyaku.  Ngampurrarni nyurrurlawangurla kalyirlparlangu yilpankulu nyinaja nyurrurlaju.

Ngulajangkarnalu yarnkaja karlarra, yatijarra nganayirlaku Wulyururlaku Mirningirli, now.  Ngulangurlu, now, yilpalu pangurnu malirlangurlangupardurlu yurltunyparlalku nganayinpurtinjaju marluju.  Yurltunyparlanpurtinjarlalkulpalu panturnu. Jintawiyi panturnunjunurra.  Ngula jintayijala panturnu Pamajukurrparlu nganayiji jarralyngawurrpa.  Alright, yangkajiwarrumpa parnkanja-yanu-uu.

Jukurralkulu pardija nyampurla jurrku.  Milykurrururlalurla parra-maninja-yanu.  Karlarni-jarrijalu, kujakula yatujumparrawangu, kurlarninyarra pardayiwana, Warrurlu-uu, mirdingirli, ngapangurlu.  Yanulu.  Karlarralpalu nyinajarni jurrku nganta. Yirrarnupala, right.   Yarnkajulparnalu.  Ngayilparnalu wawurlarra mardarnu yirdija yamangka ngawu-ngawu nganayirlaju mirdingka.

Ngayijalalparnalu winjingka nyinaja purrakurlaju.  Ngawujala purangupuru, wupun-wupunpapuru.  Yangkaji kankarlarra ngajukupalanguju, jal,jal, jal, jal. Jintakariwiyi panturnu manu jintakarilki panturnu kaninjarrakirli kirdirrparlarni. Ngawujulpa, ngawu, ngawu.  Jamalya kulangantalpa nyinaja kaninjarrajuku.

Ngulajangka jintakarilki panturnu.  Ngulajangka jintakarilki.   Jintalkunya yungu nganta yarnkayarlarni.  Karrija-aa.  Pipirr-purajarla.  Ngulakurlurluju puulyparnilki-mardarnu ngujakupalanguju.   Kujurnupalanyanu.  Putalku kuja jarrija.

Ngakalkupalarla malirlangurlangupardukari kuyukarijangka yarnkajarni. Yamangka yilpapala jakatirla nyinaja. Pamajukurrpa nyampu Tirlawuparnta kujarlijarra.  Ngampurrarni this one, no more, yapangka panungkarlangu, no.

Kalajulu ngaju jinta kanja-yanu.  Ngaka mirtangka kuja mayi warnirripaturla parntarrinyarra kuja.  Ngayilpajulu jirramajuku winjurnu.

Yii, kijirninjaku, kijirninjaku, nyampukirlilpa puta-puta kijirninjarra-yanu.  Kujapurdarlujukulpa kijirninjarra-yanu ngajukupalangu.  Yangka jangarra ngarungiyi ngajuku palanguju.  Yii.  Ngakapardulku purturluwana parnkajarni nyampukirli.  Tirnngi-pakarnu kakarda nganayirliji Pamajukurrparluju.

"Hey, yuwa ngurrjunya?  Karnajirla ngarlarla."
"Yuu, kuja ngurrjurna kala ngayiji, kuja kuurl-mardarnuju, no, putarna yurirrija kujaju."
No, yirdija ngamurlu-manu kujarlu.  Puta wulku-wulku-jarrija ngawu-ngawujamarra.

Yangkalpapalajana marlu yangka.  Karri-karrilpapalajana kijirninja-parnkaja nganayi paya, jarralyngawurrpa.  Kijirninjarra-parnkaja.  Nyanungulkupala warnkurr-manu.  Ngayipala rdaka-rdaka-kujurnu.  Rdaka-rdaka-parnkaja.  Ngakapala manurra.

"Well, nyampuwiyili kangka."

Yirdija jajapurajilpa nyinaja, nyampuju Tirlawuparnta kujarlijarra.  Ngayiji yalyaki-manu wurrurupuraji, nyampu kardiyarlu kujalu purajarra, kardiyarlu.  Nyampumanji nganarna ngarrirni, ya kujamanjikila ngawu wurrurupukapardu Ngalyapiri.  Kuja kardiya kujalu yanurra jajaku ngajukupalanguku.

"Nyangkurlinya jukurrpaku nyampuku Minijajarngijarngi jarnimirrinyanu manu yinya karlarra nyinanyarni Nganpayaparnta nyuntu Wartiwarti and wurlkumanu.   Yalumpukirlipala nyinanya jirrama, lampanpa, ngulakupalangu."

Ngayija nyampu paya riti, riti. riti.  Yii, ngayilpapala kujurnu yalumpurlakirli.  Panulpapalajana nyampu ngayi yaarlparni-yirrarnu.  Yarrlparni-yirrarnu panupardukariji.  Kala jintakulkulpalunyanu nyanunguku jiji-pinjarla wapaja jalparlaku, jalparlaku, kulangantalpa jalparla.

Yananyarra-aa ngakalu karlani.   Karlanirla rdipija.

"Wa!   Marlumanji yalumpukula.   Nganangku manunjunurnu?"

Jamirdijarrarlupala ngajukupalangujarrarlu manunjunurnu.  Pirntapalarlu, nganayirli Ngannganngininyirli.  Nyampu nganayi Mirdirrinyini,  Jajinajukurrparlu.  Ngulangkupala warnkurru-manunjunurnu.  Ngayilpapala riti, riti, riti, nyampupiyakanjayirlalpalu kujurnurra.

Yii, ngulakirlipala jurrkukurra manu.   Kala nyampulu malirlangurlangupardu, ngayilpalu nyinaja nganayilki tarlulku. Yawu, yarnkajarni.

"Yuwa nyampuju karlipa yani jalangu.  Wurna karlipa kuja yani nyampukurlu kuyukurlu panukurlu".

Yanurrpumanjipala-aa jarnturnu.  Jarntininjawangu ngayilpalu kirlilki yangka mardarnu Yanurrpuju, old man-kurlangu, kardiya kujarnalu yanurrpuku, ngulakurlangu yangka.

Kardijijangarralpa pirrka-manu.  Jintangkulpa purtarinyanupardurlu nyampu nganayiwana Yardurrmanpawanarlu kardijinpurtinja nyampurlaju ngayilpalurla yangka ngalyipimipa kangu, kujarluju, Mina there.  Kardijikiji kulankulurla pina and yanurrpuku.

Ngalukurrunyanupardurlu ngaju kujarnarla.  Ngulayijala ngalukurrunyanurlayijala nyampu Tirlawumanjirlijarra yanurrpuyijala.

Jinta purtarinyanu Mupukakurlangu.  Yii kurlirra yanurrpurla, yanurrpurla jajangku ngajukupalangurlu, not nyampu Yinirrpina, no.   Ngulaju jinpapardujala, jalangujala, kala jaja ngajukupalangu kamparruwarnu nyampu nganayikipalangu Nganpaya kujarlijarrarla, kuja Nganpayaparnta, ngula.  Ngula kuja yinya karlarra nganayirlilki, nganayirlilki lose-manu nyiyarlu mayi Putungku jajangku. Yanurra-aa karlarra.

Yukajarnalu.
"Parri, nyampurlakularlipa kutungkalkujala ngunami."
"No, no.  Wurrarlipa yani kuja Warurrurlalku jingi-jingilki."

Now-rnalu pardija yangka Warayana kurlarnpirdinypangurlu.

"Wakurra, Warayana kala nyiya mayi yalarni ka karrinya kaninjarra yangka yintirdirla nganayirla paya wapilingkirla.  Nyiya mayi yalarni Tiliparnta kuja kurlirra, nyiya-mayi?"

Ngulangkarnalu ngunaja murra.
"No, yankurlipa.  Warurrurlajukurlipa jingi-jingijiki yani."

Yanurnalu. Yangkalkulparnalu Malikipatu.  Yatijarrarnalu yukaja.  Kala yungurnalu Warurrurlakirli yantarla. Yanurrarnalu purrakupardu palka.  Purraku palkalparnalu kanja-yanu.  Yanurra-aa. Ngannganparlarnalu yukaja.  Yapurnurla jumu jirrmirn-jirrmirnpurtinjalparnalu yirrarnu.  Nganayiji yuwalparnalu narrilki pangurnu.

"Yii, purraku palka!"

Yarnkajalu ngajukupalangu, ngajukupalanguyijala nyampu Tirlawuparnta kujarlijarrarla and jamirdi, jamirdi nganayi Mirnirriwana and yilpalunganpa jirramakarirlinya mardarnu, wurra nyampukula Japanangka, nyampukula kardiyarlu kuja purajampa!

Ngukangkulkulpalunganpa jina-mardarnu kujakarirli, nyampurlu nganayirli nyiyarlu mayi Pirntapalarlu, nganangku mayi jintangkuju, ngana mayi yalarni jintaju young fella then, yilparnalu kanja-yanu.  Oh yeah,   nyampu, nyampu jajanyanurla nyampu kakarrara nganayirla Warlakumanjilpa karrija, Warri-warri kuja, ngayi Malikijukurrpa, Chilla Wells-wardingki, my father.  Ngulanyalparnalu young fella kanja-yanu.  Karlka yukaja nyanunguju, ngayilpa yurrurrumu-rrumu-karrija kaninjarnilki.

Jintakarirlilparnalu young fella-ju kangu ngajukupalangurlu, kurlirra-aa.  Wurajirnalu yarnkaja karlanyinta purrakukurlulku.   Nyurrujalalu manunjunu yanurrpupaturlu.  Ngulalkulpalunganpa yarlurnu Wakurrarlu nyampu kutu.   Kankarlarra yapurnu kayirnimparla ngularlu manu.

"Yuwa, nyarrpakarra mayirlirla kalaka parnkaja?"

Yii, Malikipatuwana kakarrumparrarnalu yanu.  Yii, kaninjarra nyanungukurra, ngayi waja yangka wurajilki kalarnalu karlarnyinta yukaja.  Yangka jangarra olden times.   Nyinajarnalu-uu, nyinajarnalu-uu.  Pardijarnalu.  Junngurrangirninypa.  Nyampu Mijimikari yarnkaja manu nyampu kujarlijarrarla Indian House, Jajirdijukurrpa jamirdipuraji Yurntumuwana.

"Jinta kulanpa Mijimikari yarnkajarni.?  Yii, nganayikirranpa kuulyku-parnkaja?  Yarturlu-Yarturlukurra kangurni, yananyarni, rdipijanpa? ''

Yalumpukula kujalu karrinya.  Panulkukula kala ngayilpalu nyinaja kurntarlangu Mulyukardijipinkiji.  Ngula jintawangu ngayi panulpalu nyinaja.  Kurlirrajukulpa nyinaja nganayiji jamirdi ngajukupalangu Wurupuwana kurlirrajuku.  Yii, pardijalkurlujarra.  Kakarrararnalu yananyarra.  Kanganyarra kaninjarrarnalu jipupu, jipupu kanganyarra yangkakula nganayiwanarlu Kiriwarranguwanarlu manu Malikipatuku.

Ngulajangka kurlirra nganayiki nyiya mayi purraku.  Kanganyarrarnalu.  Yii, kaninjarrarnalu kangurra nyiyakurra mayi ngapakurra yalarni.  Yalijirnalu kangurra.  Kangurrarnalu-uu alright.  Yalirlalku kulalu nyinaja jamirdi, walkuju.  Nyinaja-aa witingka mapirrirla.  Yalijirnalupalangu kamparrujarrawarnuju pakarnu.   Yalumpuju purdangirliwarnujala yangka kajana yarlpurru-yarlpurru pajirni, yangka yalumpu nganayijirli, nyiya mayi kuja kankulu ngarrirni, yangkaju yalumpu yatijarrapurda Jupurrurlawarnukupalangu.

"Nyanunguju kampurrujarrawarnuju kanpala nyampu Mijimikarijarra nyinanya!"

Manu Parrjirdalparla karrija ngajukupalangujarraju.  Ngulajurnapalangu palkangku ngajulurlu tarda-kujurnu.  Ngakalkurna yalumpuju tardarra-kujurnu wiringkilki, yalumpu kayirnirra Wakurra jarlupardu.   Kangurrarnalu-uu jululurlu kaninjarra.  Pungulu-uu tirripi.

Kurlirrarnalu pardija yangkakurra Warnakurlangukurra puurdakurraju.  Yungkujurru nyinanya.  Yangka kalarnalu yalumpukula karlaja.  Nyinaja kalarnalu.  Purrakujunganpa rdipijarra.  Yii parnkajarni-ii.  Yangkajili yardarni rdirri-yungu.

"Nganta kalu mirni yatijarra laarr-pakarni yangkaji pardajyarntiyarntikungarnti.  Pardayarntiyarntinyalpalu laarr-pakarnu.  Nganimpajurnalu yangkakula Kulyurlinjiwana yananyampa.  Nganayiwana Yinkapuyuwanarnalu yananyampa Yililpawana.

Yanurnalu-uu.  Yatijarranpurtinjarnalu kanardi-jarrija.  Now yalinyali kamparrujarrawarnurlu yapangku.  Karlarrangurlulu yarnkajarni nganayikirrajuku Mulyurlunyanukurra, Ngalyarrkarrawana, nyampu Wirntuwu kujarla nyampu ngajukupalangu nganayirla Kurrarntarliwanaju Jakamarraju and nyuntu kaninjarra nganayirla ngunanya Jakamarrakari, nganayirla Jalwangurla, ngawu Ngalyapiri.

Jintakumarrarni ngayilparlijarra yanu.  Yungulpa yanu. Ngaka kulalparnalunyanu nganayirla Mulyurlunyanurla miparrpaju nyangu.  Jakamarrajarra ngajukupalangu nyampu nganayiwana yangka aerodrome-wana Namatuwalkuwana.  Ngulajuku jinta and nyuntu nyampu nyinanyarni yangka kujaka jiijii wapanya, Warri-warri.  Yii ngulanpurtinjarla yaral-kujurnu jiijii nyampu, nyampu Napurrurlawarnurlu.  Kuja manu jiijiiyijala nyampujunpa, nganayi Nguwu yapuntajili. Yii ngayilparlijarra yalumpurlaji wapaja

Wamamungka yanilya jungaju.  Yakajirrinpurtinjajurlujarra ngarnu. Yakajirri, yakajirri, yakajirri, yakajirri, puurda, yilpalu yangka, kurrkurr-karrija olden times-ji.  Kurrkurr-karrijalpalu-uu.  Ngakalpalu puurnku yakarra-pardija.

Yanurrpukurralpalu ngaka manu kankarlarra, yangkaju nganayirla yilpalu kujurnu yangka kujarlu, jarnkujarrakirli ngajukupalangujarraju Ord River-wana, nyuntu nganayiwana.  Yii manurnalu, manurnalu, manurnalu yalijikirli nganayipardukarilki, nganayi pardukarilkikirli.  Warnayakalku yarda yarnkaja.  Kayirra, kayirra, kayirra ngayikirli juturirralku parnkaja.

Yangkakulankulu Nalwangka old man-jayi pungumpa, nyampu kaninjarra Niwirrki kurlarni.  Jampijinpa, Jampijinpa, Jakamarra, Jakamarra yinkili pungurnu.

Ngulajangkajinkili.  Nyampulkunkulu Jampijinpanyayirni kankarlarra Jilpirlirla panturnu.  Kurrurumanpalukula panturnu.  Ngulajangka ngutupu-jarrija.  Yii, nyampulpalujana jajarlangujarrarlu yarrirni-manu nganayipuka ngapujunyanu.  Nyarrpa nyanungukupalangu  tanpal-yungu manu nyampurluju Pawiyiwanarlu.

Pardurrajarra kujarnalurla.

"Nyarrpa nyanungukupalangu tanpaly-manu nganayijarralku Napurrurlajarraju?"

"Yaa, Nampijinpajarra, pawulyukupala yantarni, nyampu kujaka wiyirdirrpirdirrpi yirlipa yaninja-pardi!"

Nyampulpalangu jungarni manjikirlinpanyanu, nyampuwana wurlkumanu Yarna kujarlijarra kardiyaku, and ngajukupalangu karlarra nganayiwana Yardurrmanpawana jirrama laparnpa, palkawiyinpajana kanganyarra, kurlirrajana kanganyarra-aa and nganayiwana Karajarriwana watingirninypa policeman-rlu kujarlu pungu right langa Karajarri.  Kurlirranpajana kanganyarrajuku jinta ngajukupalangu, my uncle.  Kurlirra-aa ngurrpa yalarnirla kuja kangurra.

Kangu yinya nganayi nyinajarra Mupukalku, nyinajarra panuku Jupurrurlawarnuku my uncle-kuju.  Jitinjarlalu nyinajarra, paranyku.   Murnmajuku wurulypa-yanu yangka Yulkulyungurlulku nyampungurlu paya. Yulykulyungurlulkupala wurlkumanu mapirri yarnkaja, nyampu kujarlijarra nganayi Yarna.  Yarnkajapala kapurlurlangupardu.

Parnkamirrapala, kardiyakupalarla parnkajampa nganayikirra, nganayikirra, panukurra.  Kardiyakulkupalarla rdipija, kala pirdangirliwarnu, pirdangirliwarnu, mine  ngapuju, Jangala, Warti-warti then nyampu.  Yii kayirra, kayirra rdipijampa Wakurra, nyampu kapala nyinanya.  Wakurra nganinganyila ngumparna, nyila yananyarni.   Yamipiyi, him kardiyamarraji, yilpalarla wangkaja English.   Ngayi, wurlkumanujarraju, wurlkumanu, old man, kardiya.

Wangkajapalarla,  "Get him out!"   Manupala.
"Alright, nyampu mangarri kangkapalarla. Alright, you two fellas can sleep."

Wurlkumanu ngunaja Yarna kujarlijarra, ngulajupala ngunaja.  Ngulayijala ngapuju ngajuku. Karrijapala kardiyaju nganayiwanaju Karajarriwanaju, ngurrangkapala ngunaja.  Yirdijarla nyanungukulkula,

"Yungu kajirnalurla kardiyarlu nothing.  Nyampupurtinjarlaju warnkurrpalku.  Kula manu ngajukupalangurlu mangarri, janyungu, kuyu.  Pardijalku nganayingirli panungurlu.   Wirliyalpalu yirri-puraja, lawalpa wirlil-karrija. "

"Nyarrpara ka yangkaju Jangalarlu wajirli-pinyi?"
"Kari lawa mayi yaliji.  Marda tarnngakirli yankurra."

Yii ngulajangkalpa yalikarirlalku yangka parlapurulku wirlil-karrija, ngajukupalanguju.

"Wayi, manjamala," wangkajalkulparla kardiyakuju nyampu nganayiki Karajarriwanaku.

"Wayi marntarla manayi.  Kurntangka kardiya ngawu, kalu ngawu.  Waku ngurna yanarnta, kula nyarrpa yanarnta.  Marna minyarna pila-manku-uu.  Ngurrangkurnangkukula nyuntukirlirnangku wajirli-pungku, yii, Karrilililpaku ngapaku, Lilinkirnpaku Warnangkaku."

"Alright," wangkaja.

Wakurra nyampu palkakirli ngurra juntumpa-manu.

"Yii, alright old man.  This one sugar for you, ngunajunpala.  Old man right, he goes back, right back, alright.   Nyampungurlu kanpa yani Jangala. Yananya kanpa kulpari. You go back, follow that old fella,   follow-manta kuja, Kakalyalya kuja pila-manta."

Yii, putakirli kardiyajurla wangkaja-aa langakurra, langakurrarla wangkaja.

"You follow him, yali Japaljarri, you follow him."

Nyampukula yampinja-yanu kuja young fellow-junyanu, nyanungurlunyanu yampinja-yanu.

"Don't care, you go.  Jalangu kanpa kuja nyampungurlukirli yani."

Purda-karrijalpa-aa, purda-karrijalpa tarnnga-juku.  You know, yilpajanarla kardiyaku yalumpukuju ngawukuju yuurnpatuku nuwutily-kangu.  Yii, putakirlirla wangkaja.

Hey, wali purdangirlilkilpalu nyinajarni, wurlkumanujayi, Yarna kujarlijarra and ngajukupalangu, nyampu nganayi Karajarriwana, Mawunnginyi, and ngulangkunyalpapala jina-mardanu.  Only manager been there.  Palkakirli, wurra yalarni Tanamikirralku.  Yii, putakirlilparla wangkaja,

"You go back, wiyarrpa."

Nyampurla walirla tirrimirnmirnpa waninjarla.  You fellow can ask him kulanganta kaji karna warlka wangkanya.  Nyampuju tirrimirnmirnpa panturnu.

"He can hear him there, kaji kalu purda-nyanganya jalangurlu.  Yali yampirrirla kujalu nyinanyarni. Nyampukukularla waraly-kujurnu ngapujurluju ngajukupalangurlu.

Kujanganpa mardakalku ngulakarrarlukirli nyampukurlurlu palkakirlirli shoot him, pungulku ngapujuju finish.  Kujakularla lirrinpakupurdalku nyangka.  Yii, nyinajarnilpa alright.  Nyampu kuja narnngurlajinta rdilyki-pungka," kardiyalpalu wangkaja,

"Kujapurda yangka!"

Yii, rdilyki-pungulu narnngu wirntinjangarra.

"Ngayi!  Now, nyarrpa mankurlipa?"

"Well, we don't know!"

Kujalpalu purtarirlangu japurnu.

"We don't know that one!"  Ngayi kuja walku yilpapala wangkaja purtarirlangu, yilpapalajana kardiyakuju, "He can't."

Kuja nyampuju, "Maybe, kaji karlipa nyampuju luparl-manilki."

"Oh well, we take him that way nyanayikirra kuja Tanamikurra."

Nguru kayirra, kayirra junga nyampuju.  Yii, kanganyarralu.  Wujupaturla yirrarnurralu.

Nyampurlajulpa kulanganta marrapirnti kanja-yanu junga, marrapirntilpa kulanganta kanja-yanu.   Yii, Tanamikirra easy fella-kirli yukaja, quiet fella-rlurla yungu.  Yii, ngakalurlajinta take him out, manurra.   Kaji nyanungurluju paranykulku karlpija.  Yii, wilypi-manulkulu yalikaringirlilki, kala narnngujulu kujakirli yampija.  Rdungkurr-pungulu, narnngulu pajurnu pinymarlarlu.  Ngayirli wilypi-manulku, kardiyarlu this one.

Yii, lawa nyampukula, yanupala-aa.  Yali last one payi, kujalpalujana karntalku panu-manu.  Last one that one, ngajukupalangumipa marajipurajipurnu, Jilpirliwardingkipatu jintaku Jilpirliki nyampuku kankarlarra kujalpalujana manu.  Kantu maya-maya, Kantuwangu, ngayi, nganayi nyiya mayi yangka yalumpukirli kujaka ngunanya nganayirla Kawurliyarla.

Ngula maya-maya finished now Kantupu-uu, Karlangkaku-uu, Parntakaku-uu nganayiki Kunjulukaku-uu and Yumalikiki.  Japanangkawarnu kujalpalu nyinaja jawajilki whole lot that one now, ngulaju paranykulu karrija yangka olden time this one.

Yinyanganpa yajarnurra yarda kurlirralku.   Yii, yii, Kirinparralkunyanurla pungu ngajukupalangurluju.  Yinyakularnalu yangka nganayikirralku yanu kakarrumpayi.  Kakarrararnalu yananyarra.  Yinyarnalu nganayikirralku nganayirla Karlungkaturla pinja-yanu. Yangka Kuyaniyanirla kuja.  Mirawarri ain't it ka karri.   Ngulangkalkurnalu purlapa pungu yalumpuwardingkirli mirawarri.  Jurrkalu pungu, jurrkalu pungu, jurrkalu pungu.   Yaparnalu jajarnalu lose-manu right there now.

Nganayirla Wayilarlalpa ngunaja nyanangurlakula. Walpangkurrarlarnalu lose-manu tarnnga, tarnnga, yalumpurlakirli.  Ngakarnalu nganimpakarilki yananyampa.   Yingakilarnalu yangka Wakulyakurra yananyarra yatijarra Chilla Wells-jarrakurra, that much, Jilangkakulanya kalarnalu nayaju nyinaja, finish.

Ngulajangka nganayilki, nyiya mayi Yumurrpa yalinyanganpa.   Kalanganpa purangurni-jarrija.   Chilla Well-kirra kalarnalu yanu.  Kalarnalu kalarrapurda yanu ngayakikirli, and yakajirripardu kalalu panturnu, right there kalalu panturnu proper-nyayirnirli.   Kala puurdaji ngayi kalalu yarungkajala karlaja, no matter, nganayirla yangka pardunarla, no, ngamarnanpurtinja.  Ngayi kalalu kujarlukirli manu ngamarna.

That's enough.  Finish ngajuju.

Yimi ngarrirni karna, Wardilyka yangka kujalpa nyinaja
Parirrirla, kujalpa yakajirri yurturlu yirrarnu -- miyi
yakajirri.  Warnirrilki ka karri Parirri.  Jangala,
Jampijinpalpalu nyinaja nyanungurla Parirrirla.  Manu nguru
nganimpanyangulku ka karri.  Ngajulku karna kanyi -- nguru
yaliji.  Yali kujalpa nyinaja Wardilyka, jukurrpa,
yakajirrilpa panturnu kapurdu Parirrirlarlu.  Panturnu,
panturnu, panturnu, milarninjarlalpa manu ngurrju -- miyi
yakajirri.

Yankirrilpa karrija Walangkamirirrirla.  Karlarralpa nyinaja
Yankirri.  Wardilykalpa nyinaja kakarrara.
Ngarliyikirlangukurralpalu wirlinyi yanu miyikipurda.

Wardilykarlujana nyangu karlarra Yankirri.  "Yawu! Yapa nganta kalu
yalumpukula matirni!"  Lawalpa nyanunguju wurulypa yukaja
Wardilykaju yamangka.  "Kalakajulu kuja nyanyi.  Kalakajulu
kuja jurnta mani mangarri.  Mangarri kalakajulu jurnta mani
ngajunyangu."  Lawalpa wurulypa yirrarnu yakajirriji --
miyiji.  Rdakungka karlanjarla muru-pungu walyangka.
Yirrarnulpa milyingka.  

Ngulawarnuju, kapurdulku manu.  Jungkunypalpa manu -- linji.
Panturnulpa, panturnulpa...  Kapurdukarilpa yirrarnu,
kapurdukarilpa yirrarnu panujarlunyayirni.
Wiripatujukulpajana yirrarnu.

Ngulawarnuju, yardalpa parnkaja.  "Ya!  Ngurrju ngarra
nyampuwanarnaju manu.  Kukurna kuja yani nyampuwanajuku."
Yalilpalu nyanungu wurna yanu jukurrpawiyi.  Ngulawarnuju,
witalku, kurlirralku yanu.  Manu, manu, manu...
Wayi-purrurnulpa.  Ngamikirra manu, manu parrajakurra.
"Ngulajuku.  Nyampuju kankarlarralku."  Kala puyu-pungu,
puyu-pungu...  Kapurdukari kapurdukari kala yirrarnu
Wardilykarlu.

Ngulaju yinya, Yankirrirlilpa panturnu karlarra
kapurdukari-kapurdukari.  Yirrarnulpajana
yurturlukari-yurturlukari.  Ngulawarnuju, karrinjarlalpa
nyangu watiyangurlu murrarningintingirli -- Yankirrirli.
Walirla yangkaju Yankirrirla kulu-jarrija.

"Nyampungurlu wajarna nyanyinya?  Lawa yalumpuju.  Lawa waja
nyanjawangu."  Kala kaninjarrakari wayi-purrurnu yangka
wirijarlu parlkurra-parlkurra.  Yalinya kalanyanu
milarninjarla manu.  "Nyampu mayi ngakurruju."  Kala
panturnu, panturnu... kapurdukari, kapurdukari, kapurdukari.
Kala yirrarnu ngawupatu.  Kaninjarra kala muru-pungu kapurdu
nyanunguju Wardilykarlu.  Kulanganta nyanungunyangu, kala
yangka Yankirrikirlangu.

Yankirrirlirla marlaja nyangu kapurdupatu yakajirriji.
Wangkajanyanu: "Wara!  Nyanungurlupuka ka ngarni
ngakurruju."  Kulu-jarrijalkurla Wardilykaku.  "Yi!
Ngajunyanguwana warru wapami.  Yi!  Kalakarna kuja pakarni."
Japirdijarla Yankirriji.  "Kalakaju kuja ngajuku jurnta
mani."  Yankirriji wangkaja: "Nyarrpararlakula,
nyarrpayijala kujakarna nyampuju mani?  Maju-maju kumarlpa.
Marrkangku kujaka nyampuwarnuju ngarni ngurrjunyayirni --
ngapapiya."  Yangkajurla Yankirri jangkardurnu yarnkajalku.
"Kalakarnangku kuja pinyi jalangurluju."

Yangkajurla nyanungukuwiyi Yankirri yarnkajarni
karlarrangurlu -- kakarrara.  "Nyarrpararla kuja yangkaju
purlka nyina yirna pinyi jalangurlu?"  Wangkajapala,
wangkajapala...  Ngarrurnupalanyanu yimingki.
Jarungkuwiyipalanyanu ngarrurnu, ngarrurnu, ngarrurnu.

Ngulajangkaju, manurla jurnta.  Parnkanjarla, jurntarla
larra-larra-panturnu Wardilykaku.  Kulungkulku yangkaju
pirri-panturnu wirliyarlu, manu karlangurlu larra-panturnu.
Larra-pantirninja-yanu yangka yilpajana yirrarnu turnu,
yangka kapurdu miyi -- yakajirri.  Yalikari-yalikarilpa
wantija larrapatu-larrapatu.  Yangka kuja yinya jurnta
larra-panturnunjunu, ngula pirli jukurrpawarnu ka
larra-nyina.  Yalirla jurnta larra-panturnu.
Pirri-panturnurla jurnta yangka Wardilykaku.
Larra-larra-panturnu kapurdu yakajirriji.  Jurnta yanulkurla
kirrikarikirra.

Yulajalkulpa Wardilykaju.  Yangkaju miyipardungurlu
yulajalku.  Wajampalku-jarrijanyanu Wardilykaju -- wiyarrpa
Jangalapardu.  Yangkaju Wardilykalku karrkaja karlarrakurra.

"Nyiyakuju kuja marrkangkuju jurnta panturnu?  Marrkangku
nyiyakuju jurnta panturnu ngajuku?  Manu kapurnarla
nyanunguku jangkardu yani.  Kapurna jalangurlu pinjani."

Yalinya pungupalanyanu.  Yalirlajukupalanyanu pungu.
Wardilykalku jangkardu-manu.  Milpalku jutu-manu
Wardilykaju.  Walyalku julyamarda-yungu milpakurra --
julyamarda-yungurla.

Paarr-pardinjarla yanu Wardilykaju pampalku.  Yilkarirlajuku
yanu yatijarra milpaparntalku.  Miyipardu yangka
yampinja-yanulku, yalumpu parrajapinki, kurdijipinki,
yalumpujuku yampija.  Kapurdu yangka yalikijikirla jurnta
yanu.  Kapurdu yali pirlilki ka nyina yarturlulku.
Parntarrinja-yani kalu ngurrjunyayirni.

Nyampu jukurrpawarnu yijarduwarnurna yirri-pura,
nyurnu-nyurnu kujalpalu yirri-puraja -- nyampurlu yapangku --
purlka-purlkarlu -- kamparruwarnurlu.

     
     
[Hale ]

Malikirli ka kuyu wajilipinyi.   Malikirli kapalangu
wajilipinyi.   Malikijarrarlu jirramarlu marlujarra
kalujana jarnku wajilipinyi.   malikipaturlu marnkurrparlu
kalupalangu jirrama wajilipinyi.   Nyampuju kuyu marlu
yapangku jintangku pinyjanu.   Nyampujupalangu marlujarra
jirrama pinyjanu kuyujarra yapangku jintangku.  
Nyampujarrarlu yapajarrarlu jirramarlu marlujarra palajana
jirramayijala jarnku pungu.

    

Ngajarrarlu jirramarlu jirramayijala kapirlijarranyarra
pinyi.   Nyampujarrarlu Ngajarrarlu marlumarlujarra kuyu
pinyjanu.   Nyarrpararlungku pungu.   Yalumpurluju
pungu nyinanyarlu.   Nyarrparalungku pungu malikirliji.

Yalirlay/ parnkanyarrarluju pungu.   Yalirli/
parnkanyarnirliji pungu.   Maliki jurnta palija
ngajuku.   Yalumpay/ kuja wantijarluju pungu.  
Marlu kujarna panturnu, palija marda.  Marlu palija marda.
Kujana panturnu.

    

Maliki kujarna panturnu, kapiji marda
pungkarla.   Yapa, yali kuja wantija, kapiji marda
pungkarla.   Karli kujanpa yangka jarnturnu, ngulaju
rdilyki-yanu.   Marlu yalumpu kujarna panturnu, wiri.

Maliki wiringkiji pungu.   Marlu yalumpujukujaka
nguna, ngajurna panturnu.   Karli nyampuju kirdanarlu
jarnturnu kujakarna nyampu mardarni.  ...nyampu kujakarna
mardarni.   Karli kujarna jarnturnu ngajalurlu, kurdu
ngajunyangurlu rdilykipungu.  Karli kujarna ngajalurlu
jarnturnu, kurdu ngajunyangurlu rdilyki pungu karli.

    

Karliji yungkay.  Yalumpu kujanpa nyuntulurlu
jarnturnu.   Karliji jurnta kangu purungku.  Yaliyi,
kujarna ngajulurlu jarnturnu.   Nyangurna yaliji
kutjangku luwarni.   Marlu yali kujanpa pungu
kapirnangku jurntamani.   Karli yalijiji yungka.
Kujanpa nyuntulurlu jarnturnu.   Yapa kujaka nyampurla
nyina, kapingki pinyi.

    

Malikirli kaji ngaju pinyi, nyunturlangu kapingki
pinyi.  Yali kujaka ngarlarri, kirdana ngajukupalangu.

Yali kujaka marlu wajili pinyi, kirdana ngajupalarlu.

Yali kuja panturnu marlu, kirdana ngajupalarlu.  
Kirdana ngajupalarlu (yali) kuja panturnu, ngulaju marlu
wiri.   Karli kuja jarnturnu kirdana ngajupalarlu,
ngulaju karliji rdilyki yanu.

    

Yalijarrarluju kapilingalingki pinyi.  Yirlijana
ngalijarrarlu yalijarra pinyiyijala.   Yalirli kuja
panturnu marlu, ngulajurnarla ( ngajulkurnarla)
ngajulurlulku marlaja(lku) purraja.  Yalirliji
ngarurnu, ngulajurnarla ngajulku marlaja purraja.  
Yalumpu kujaka parnkanyjini, ngulaju ka ngarlarra.  
Yalumpu kujakapala ngalarri, karnta manu ngarrka.  
Karntangku manu ngarkangkujupala pakarnu.  Karntangku,
ngarkangkujupala pakarnu.

    

Marlu, kanyalarnapalangu panturnu.   Marlu,
kanyala, wampanarnajana panturnu.   Yalumpurluju
yapangku ngarrurnu, wampana pantirninyjaku.  
Yalumpurluju ngarrurnu, nyampurla nyinanyjaku.  
Yalumpulujuju ( nyanungurlujuju) nyampurla nyinanyjawangu
lawa.   Purdanyangurna kurdu, yulanyjakura.  
Kurdurna nyangu, marlu pantirninyjakurra.   Kurdungku
parnkanyjarla marluju panturnu.

    

Kurduju waruyanu, yurdingka, wantijalkunkurangu.  
Nyinanyjarlalkulparla yulajalkunkurangu.  Pajurnunyanu,
nyanungurljala, yulajalkulpa.  Yali kujaka yulami,
nyanungurlujalanyanu pajurnu.   Yali kurdu kujaka
yurdingka nyinami, kapi wanti.   Yali kujaka yurdingka
nyinami kurdu, kapi wanti.   Yali kurdungku, kujalpa
mardanu, junma ngulajunyanu pajurnu nyanungurlujuku.  
Yali kijalpa mardarni junma, kurdungku, ngulajunyanu pajurnu
nyanungurluluku.

    
Nyampu kujakarna junma mardarni, ngajulurlu, ngulaju
kapirnaju ngajulurlulku pajini.   Maliki yalumpu kujaka
parnkanyjini ( parnkamirni), kapiji marda ngajulu pinyi.

Jukura kaji yapa yanirni, kapiji marda pinyingajuluju.

Yapa kaji jukura yanirni, kapiji marda pinyi ngajuluju.

 Yapa yali/ kujaka kuyu ngani, karli nyampujuku
jarnturnu.   Karli kapirna rdilyki pinyi nyampuju
kujanpa nyuntulurlu jarnturnu.   Karli nyampu kapirna
rdilyki pinyi kujanpa nyuntulurlu jarnturnu.    Kurdu
kapirna yinkaku yinkaku mani.   Kurdu kapirna yulanyjaku
yulanyjaku mani.   Kurdu kapirna kijini, kapiji marlaja
wanti.   Kurdu kapirna jinjinyimani, kuyu kapi ngani.

 Kurdu kapirna jinjinyimani ngapa maninjininjaku.
Kurdu kapirna ngarrirni, yuwarlirla yukanjaku.

    

 Ngajulurlu karna ngarirni, kurdu -- yukanjaku
yuwarlirla.   Kuja.  Karlikiji karna nyina
pinajalajarntirninjakuju.   Kuja.  Pinajala karna nyina
karlikiji jarntirninjakuju.   Kuja.  Pinajala karna
nyina, marlukuju kurlardarluju pantirninjakuju.  
Pinajala karna nyina, yurdingkaju waruyaninjakuju.  
Yapangku mardarlu pajurnu kurduju.

    

Kurdungku yunguju pajurnu, ngaju(lu)wiyi.  Ngulaja

kurduju pina pajurnu ngajulurlulku.   Karlingki
kapirna marluju jalangurluju luwarni.   Kapirlijarra
jirramarlujuku kalijarrarlu marluju jalangurluju luwarni.

Yapajarrarlu karlijarrakurlurluju kapirlijarrajan
marlujarraju jirramayijala luwarni.   Yapajarrarlu
jirramarlu karlijarrakurlurlu marlujarraju jirramayijala
kapirlijarrajana luwarni.   Yapapaturlu
marnkurparluyijala karlipatukurlurlu kapirnalu marluju
jintajala luwarni.

    

Yapapaturlu mardkurrparluyijala
kapirnalupalangu karlipatukurlurluyijala yapapaturlu
marlujarraju jirramajala luwarni.   Yapapaturlu
marnkurrparluyijala karlipatukurlurlu ngulaju kapirnalujana
marnkurrpayijana marlupatu jarnkujarnku luwarni.  Watiya
kapirna jalangurlu rdaalypakani.   Pakani karna...
Jirramarlu kapirlijara pakani.  Kapirlijarra rdalypakani.
Jirramarlu yapajarrarlu murarniyijarrarlu.  Murarnijarrarlu
kapirlijarra rdalypakani.

    

Watiyajarra jirramarlurlujarra jarnkurlujarrajana
rdirriyungu, kapirlijarrajana jarnku rdalypkani.   Mata
marda kanpa nyina.   Lawa mata wiyi karna nyina.
Ngakakumarda.   Nyiyapiya wampanaju.   Kala milpa
tirirtiri wampanaju.   Yumurruju puwunpuwunpa
wampanaju.   Nyiyapiyala ka nyinanyanungu (
nyanungunyina) wampana.  Kala manangkarrarla.
Manangkarrarla ka nyina wampanaju.   Yumurruju
nyiyapiya ka nyina nyanungu wampana.

    

Nyiyapiya wirliya manu ngirnti.   Wirliya ka nyina
wakulyarripiya.  Manu ngirnti.  Wakulyarripiya ka nyina wirliya --
ngirnti.   Wampana, nyanunguju, nyiyarla kanyina, pirlingka marda-u
manangkarrarlamarda-u manytangkamarda-u.   Nyinami ka, wampanaju,
manangkarrarla , manjangka.   Wampanaju, manangkarrarla manjangka.
Ka nyinami.   Jalangurluju, Kapirnangku japini, wampanakuju,
nyiyarla ka nyina, pirlingka japa.  Walyangka japa.  Manyjangka japa.

Kapirnangku japirni wanpanakuju, nyiyarla ka nyina.  Pirlingkajapa.
Manangkarrarlajapa.  Manjangka japa.  Manangkarrarla ka nyina.
Manu manjangka.   Wantangku kangalingki pantini.  Nyiya kalu
ngani -- wampanarluju miyiji.   Kala kalu ngani wamparnarluju --
marna yukuru.   Kala kalu ngani marna yukuri wampanaju.   Nyiya
kajikalu nyina wampanapiyaju (yangka), nyiyarlangu.   Kala kalu
nyina wampanapiyaju purdayarlangu.   Purdayarlangu.  Kalu nyina,
wampanapiyaju.   Nyiyarlangu kajikalu nyina wampanapiyaju.  
Kala -- purdayarlangu kalu nyina wampanapiyaju.

    

Warru.  Wakulyarri waja.  Jirrama karnalu yirdi (ji)
ngarrirni -- wakulyarri, warru.   Wampana karla nyina
wiri -- warruku.   Purdaya karla nyina purdujurruku
jarluyijala.   Witanyayirninya.  Yarrkamardiji.  
Wampanaju ka nyina wirinyayirni.   Purdujurruku karla
wiri yijala nyinami/ purdayaju.   Kala manjaju, watiya
ka karri, wiri.  Wiri ka karri watiyaju.   Ngurakurrarlu
kalu kanyi.   Kanyi kalu ngurrakurrarlu.  
Warlungkulkulu purra.   Pirlingkalkulu yurrparni.
Parrajakurra kalu yurrparni.

    

Nyangunyanpa warnaju
kujarna pungu.   Warnajunpa nyangunya, Kuja kurdu (
kurdu kuja) ngajunyangurlu pungu.   Nyangurna, warnaju
kuja kurdu nyuntunyangurlu pungu.   Lawa,
nyanjawangurna, kuja kurdu nyuntunyangurluju pungu.  
Kaliji kanpa mardarninya, kujarna ngajurlurlu jarnturnu.

Karlijilparna mardakarlanya, kuja kurdu(ngku)
nyuntunyangurlu jarnturnu.   Karli kujarna, ngajulurlu
jarnturnu, kurdu ngajunyangurlu, rdilykipungu.   pauses
after ngajulurlu and jarnturnu but not elsewhere.

    

Kurlardaju yungka, kujanpa nyuntulurlu ngurjumanu.

Yujukurla, kapirna nyinamiyi, kirdanarlu, kuja
ngajukupalangurlu ( ngajukupalangurlu kuja) ngurju manu.

Karliki karnarla warrini, kujarna wajawaja manu
ngajulurlu.   Kujanpa nyuntulurlu wajawaja manu karli
-- kapirna ngajulurlu mani.   Karli kujanpa nyuntulurlu
wajawaja.   Karli nyanungu kujanpa nyuntulurlu
wajawajamanu.  Lawarnarla, putuwardurnu.   Malikirli
ngarnu, warnaju, kuja kirdanarlu ( kirdanarlu kuja)
ngajupalarlu pungu.   Marlu kujarna panturnu,
ngajularlu, parnkaja.

    

Nyanungu kuja parnkaja, palijalku.   Nyanungu
kuja parnkaja, marlu, lawa.  Kularnarla rdipija.  
Nyanungu kuja marlu parnkaja, lawa.  Kularnarla rdipija.

Kapirnarla, rdipimi nyanunguju marluku.  
Nyanungu, kujanpa panturnu, marlu, kapirnarla rdipimi.

Nyanungu kujanpa marlu panturnu, ( panturnu,
marlu) kajikarnarla marda putawarrini.   Ngarlarla!
Yarnunjukurla.   Kuyuku waja karna, yarnunjukurla,
kuyukupurdajarri.

    

Wakulyarriki karnarla warrini, kujarna panturnu.  
wakulyarri kujarna panturnu, ngulaku karnarla warrini.

kurdu kujaka, ngajunyangu, yali nyiyarni, watiya
kujarna ngajulu rdalypakarnu.   Yali after kujaka.  
Kurdu kujaka yali ngajunyanu nyinami, yujuku kujarna
ngajulurlu nganturnu.  Kurdu yali kujaka nyina, yujuku
ngajunyangurla, ngajulurlukujarna warlalja nganturnu.  
Nyampuju karna nyinami, kirdanarlu kuja nganturnu yujukuju.

Kirdanarlu katurnu, karliji, kujarna jarnturnu,
ngajulurluju.   Kirdanarlu katurnu, karliji, kujarna
ngajulurluju jarnturnu.

    

Nyangunyanpalangu warnajarraju, kuja napalangu
ngajulurlu pungu ( pungu ngajulurlu)?   Warnajunpa
pungunya-- Kujaju ngajuju pungu?   Kalarnangkurla
pungu, ngajulurlulku, kujangku pungu.   Kala pamarrpa
karnalu ngarrirni.   Walya yulpu.   Kurdu
ngajunyanguju, yukaja, pirnkingka, ngulyangka.   Kurdu
nyanungu kuja yukaja pirnkingka, yilparnarla ngari -- kurdu
ngajunyanguku rdipiyarla pirnkingka nyanunguku.  Kuja
yukaja.   Kurdu ngajunyangu yukaja pirnkingka. Yilparnarla
ngari rdipiyarla kurdu ngajunyanguku pirnkingka.

    

Kurdu kuja ngajunyangu pirnkingka yukja, ngajulu ngari
kapirna nyinamiyi.   Kurdu ngajunyangu yali kujakarla
ngarlarri, karnta yali kujaka yulami wita.    Marlu,
kujarna ngajulurlu panturnu, jalangurlu, palija marda.

Kurdupardu, wita, yalumpu, karntalparna manyupungu,
yulajalku.   Kurdu yalumpu karnta witalpana manyupungu,
ngulaju yulajalku.  Kapirna pinyi yaliji, kujakaju
ngarlarrimi.   Yaliji kapirna pinyi, kujakaju ngarlarrimi.

    

Ngarka yali kujakarla ngarlarimi, witaku karntaku.

Nganaku kamparla ngarlarri.   Kala yaliki
karnarla ngarlarri, karnta kuja wita warntija.  
Kapirna jitirni, karnta wita -- yinka ngarlarrinjaku.  
Karnta yalumpu kaju wita ngarlarri ngajuku.   Karnta wita
yalumpu...   Karnta wita yali kangalingki ngarlarri
yaliki.

    

Yaliki karnarla, ngarlarri, karnta kujaka wita
parnkamimpa.   Yalikinya kamparla ngarlarri, karnta
witaku?   Yalijarrakunyanpalangu karnta witajarraku?

Yalikinya kanpajana ngarlarri -- karnta witawita
panuku?   Yaliji kaju karnta wita ngarlarrimi
ngajukunya?

    

Purdanyanyi karna, yaliji, karnta wita
ngarlarrinjakurra.   Purdanyangurna yaliji, wita,
karnta ngarkaku ngarlarrinjakurra.   Lawa,
ngarlarrinjakura ( yinkakurra(ju)) karntajana
rdunjurdunjujarri. Lawa karntajana yinkakurraju
makamakajarri.   Jupurrula! Nyarrparangurlunpa yanurnu?
Kala yinyangurlurna yanurnu.  Ngari, yalingirli mayinpa
yanurnu.

    

Kuyu pilpirlirraku yirlinyanu pinyi.  
Wardinyijarrijarnangku.  Marlpa yirli yani. 
Pilpirlirrajarra yirlipa marlpa marnkurrpalku nyinamiyi.

Ngarkangku karntangkujupala pakarnu.   Ngarrkangku
karntangku kurdungkujulu pungu.   Yalirli, ngajulurlu,
kapirlijarrangku pinyi.   Yalirli, ngajulurlu,
kapirlijarranyarra pinyi, nyumpala.

    

Yalijarrarlu, ngajulurlu, kapirnalunyarra pinyi
nyumpalaju.   Ngajukupirdangkarlu, ngajulurlu,
kapirlijarranyarra pinyi.    Yalijarrarlu
kapipalanyarra pinyi nyumpula.   Yalipaturlu
kapilinyarra pinyi marnkurrparlu.  Nyumpala.  
Yalipaturlu mangkurpalu kapilinyarra pinyi nyurrula.  
Yalijarrarluju kapilingalingki pinyi ngali.  
Yalijarrarlu, kapilijarrangku ngajarra marda pinyi.

    

Yalipaturluju marda kapilijarrangku ngajarra pinyi.

Pinyiyijalarlijana yalijarraju.  
Kapirlijarranyarra pinyi -- nyampujarrarluju nyumpalaju.

 Kapirna pantirni, malikiji, parnkanjakurraju.  
Malikiji kapirna pantirni parnkanja panuju ( witawangku).

Malikiji -- wurulyparnkaja.   Malikirliji,
yrlkirninjarla wurulyparnkaja.

    

Malikirliji pungu
nyinanjakurra.   Pinjarla ngula, wurulyparnkajalku.

Ngurrangkalparna ngunaja, ngulaju pungu malikirliji
ngurrakurraju, pinjarlalku wurulyparnkaja.   Kunanarla
manu marluku.   Kunalparnarla manu marluku, ...?  
Malikirliji pungu karlikirra -- jarntirninjakurra.  
Kapirna jalangurluju pakarni, karli --
jarntirninjakurrajuku.   Karlikirrajukujarntirninjakurra
kapirna pakarni jalangurluju.   Yapa yaliji kapirna karli
jarntirnijakurra pakarni.   Yapa yaliji kapirna karlikirra
jantirninjakurra pakarni.

    

Yapa yalirli ka yunparninjakarra jarntirni.  
Watiyarla pakarninjarlajinta ngajulkurnaju ramparlpakarnu.

Watiyarla pakarninjarlarnaju ramparlpakarnu.   Watiya
pakarninjarlarnaju ramparlpakarnu.

    

Kurlardarla, kijirninjarlarna, wantij.   Kurlarda
k...   Pirlingka maninjarlarna murrumurrujarrija.  
Pirlingka jarnamaninjarlarna.   Pirli maninjarlarna, ...

Jurruju pakarnu yirnanganta yuwarlirla yukayarlarra.
Yirnanganta yuwarlirla yukayarlampa ( yukayarlarni).
Jurrulkuju pakarnu.   tiyina ngarnu
jalanypalkujankaja.  Tiyi ngarninyjala jalanypalku jankaja.

    

Jalanypanyangku jankaja tiyingki?   Jalanypaju
jankaja tiyingki warlungku.   Warlukurnarla tiyiki
jijaja.   Watiya wiri yilparna jarnakanyjanu.  Ngularna
wantijalku.   Watiya wiri jarnakanyjarla wantija.  
Watiyarla wiringka jarnakanjarla wantija.   Yinyarluju
( yalirliji,  Yalumpurluju) ngarrurnu  watiyaju
pakarninjaku.

    

 Lawa wangkaja ( lawaju ngarrurnu), pakarninjawangu,
watiyakuju.  Yalirliji ngarrurnu, lawa.  watiyakuju
pakarninjawangu.    Yinya kapirna yani, watiya
pakarninjaku.   Yinyaku kapirna yani watiyaku
pakarninjaku.   Yaliki! Kapirna watiyaku pakarninjaku
yani.   Ngarrurnuju, yaliji watiyaju pakarninjaku.  
Yalikiji watiyaku...   Ngarrurnu yujukuju
ngantirninjakuju.   Yujukukujuju ngarrurnu
ngantirninjakuju.

    

Ngarrurnuju, yujukurla kujunyinanjakuju.  
Ngarrurnuju pirlingkakuju nyinanjakuju.   Pirlingka
nyampurlakuju nyinanjakuju ngarrurnu.   Yuwali yali
kirraju ngarrurnu yaninjakuju.  Yuwali yalikirrakujuju
ngarrurnu, yaninjakuju.   Yuwali yalikirrakulaju
ngarrurnu.    Ngurrakurraju ngarrurnu.

    

Ngarrurnuju yuwarlirla yukanjakuju.  Jinjinyi
manuju, yuwarlirla yukanjakuju.   Jinjinyi manurna,
rnantuwuju, ngapa ngarninjakuju.   ...Ngapakuju
ngarninjakuju.   Ngapa ngarninjakujurna jinjinnyi manu,
rnantuwuju.   Ngapakujurna, nantuwuju ngarninjakuju
jinjinyimanu   Jinjinyi maninjanurna, nantuwuju
yuruturla yaninjalku ( yaninjaninjaku).   Jinjinyi manu
yarirna.  nantuwuju yuruturla yaninjaku.   nantuwuju
ngarirna j...   nantuwujurna yuruturlaku j...

    

Jinjinyi manu ngarirna.  Kurduju. Kuyu ngarninjakuju.

Ngarirna -- pinajarrirlangu.  Warlpiri.
Purdanyanjaku.  Wangkanjakurra.   Pinajalakarna nyina
warlpiriji wangkanjakuju.   Ngurrparna (
pinawangurna)! Warlpiriji wangkanjakuju.   Pinawangu (
ngurrpa) karna nyina, warlpirikiji purdanyanjakuju.  
Pinajala karna nyina, karlikiji kijirninjakuju.  
yinangku pina ( pinapina) mani.  Karlingki
kijirninjarlu.   Karlingki kijirninjarlukula yirnangku
pinapinamani.   Kijirninjarlakula yinpa pinajarri.

    

  Yirnangku pinapinamani.  Malungku pantirninjarlu.

Marlukukula yirnangku pinapinamani.  Pantirninjakukula.

Yirnangku pinapinamani, watiyarla waruyaninjaku.  
...watiyarlakukula...   Yurdingka(ku) warrkarninjaku --
yirnangku pinapinamani.   Pirntirrirlaku yirnangku
warrkarninjaku pinapinamani.   Pirntirriwangu (
yurdiwangu) jitiya.   Yirna pinapinajarri, watiyarla
waruyaninjaku.   Yirnangku pinapinamani, nantuwurla
warrkarninjaku ( waruyaninjaku).  ...nantuwurlarlu
warrkarninjarlu.   Yina pinapinajarri, nantuwurla
warrkarninjarla.

    

Yirna pinapinajari karli kijirninjarla.  
Tiyijirnangku yinyinya?   Lawa ngampurrpawangurna.

Tiyikiwaja karna nyina yinyjaku ngampurrpa.  
Tiyiji yarda yungka.  Yirna kulpa.   Lawa.
Kulalparna kulpayarla.   Ngari yirna kulpa.  
Lawarna! Kulpanjakuju.   Kulpanyanpa!  
Kulpajapanpayi.

    

Kulpanjakuju kanpa ngampurrpa nyina?  
Tiyijinpanganinya?   Tiyi kanpa ngarninjaku ngampurrpa
nyina?   Tiyiki kanpa ngampurrpa nyina ngarninjaku?

 Karkaminpa ( yaninyanpa) tawunukurraju?  
Ngampurrpanyanpa, yaninjakuju, tawunukurraju?  
Ngurrju karna, payipikiji jumukumaninjakuju ngampurrpa
nyinami.   Ngampurrpanyayi karna nyina payipikiji jumuka
(jumuku?) maninjakuju.   Ngampurrpanyayirna payipikiji
jumukumaninjakuju.   Ngampurrpanyayikarna nyina
karlikijirninjakuju.   Ngampurrpayirna, ...  
Ngampurrparna ...   Ngampurrpanyayirna, ...  
Ngampurrpanyakarlikiji. ...

    

 Ngampurrpanyayirna,
nantuwuju warrkarninjakuju.    Ngampurrpanyayirna,
yurdingkaju warrkarninjakuju.   ... yurdingkakuju...  
... yurdikiji...   Yirnangku pinayirrani, kujakarna
ngajulu nyinami.    Yani karna, nyanungu kujaka (O
kujaka nyanungu) nyinami.    Nyangurna, nyanunguju,
warna kujanpa pungu.   Nyangunyayirna, nyanunguju kujanpa
warna pungu.

    

Ngajukupalangurlu kuja yujuku nganturnu kirdanarlu.
Kujakarna ngaju nyina.   Ngajukupalangurluwaja kuja yujuku
nganturnu, kujakarna ngajulu nyinami.   Kirdanarlu kuja
yujuku nganturnu, ngajuluwaja kujakarna nyanungurla
nyinami.   ... ngajululkukarna nyinami.   Kirdanarlu
nyampuju manu nantuwu, kujakarna (ngajulku) warkarni.

Ngajulurlulku yirna kanyi.  Yalumpujiya (
jiyayalumpu) kujakanpa nyinami.   Ngajulurlulku yirna
yalumpu jiya kanyi.  Kujakanpa nyanungurla yalumpu nyinami.

Ngajulurlulku yirna kanyi jiya. Yalumpu kujakanpa
nyanungurlaju nyinami.

    

 Piti yalumpujurna
ngajulurlunya ngurjumanu kujakanpa -- yalumpu -- nyuntu
nyinami.   Piti ngajulurlunyanrna -- yalumpuju
ngurjumanu.Kujakanpa nyanungurlaju nyinami.   Piti
yalumpuju ngajulurlunyarna ngurjumanu kujakanpa
nyanungurlaju nyinami.

    

Payipiji ylumpujurna ngajulurlurna ngurjumanu,
kujakanpa yalumpu jumukumani (junukumani?).   Karli
yalumpujurna ngajulurlunya ngurrjumanu ( jarnturnu)
kujanpa nyanungurluju ( yaliji) luwarnu.   Karli
yalijirna ngajulurna jarnturnu kujanpa nyanungurluju
luwarnu.   Nyangurna yaliji ngurraju.  Kujakanpa yalumpu
yanirra.   Nyangurna! Ngurraju yaliji ( yaliji ngurraju)
kujakanpa yanirra nyanungukurraju.   Watiya yali,
kujanpa rdaalypakarnu, yaarlpaju wantija.   Waliyanpaju,
yaarlpardaalypakarnu.  Yaarlpaju wantija.   ...watiyaju
ngajuku yaarlpa wantijao.   Watiyanpaju pulpurru
rdalypakarnu.   ...ngajuku.   jangkardu = pulpurru.

    

Ngajurnarla kurduku yarlpa jarnpakarnu.  
Ngajulurlurnarla kurduku jankardu jarnpakarnu.  
Witawiyi kujalparna nyinaja, ngajulu, nyurruwiyi,
ngulajulparna marluju panturnu.   Ngajulu kujalparna --
nyurruwiyi nyinaja -- witawiyi, ngulajulparna -- marluju
panturnu.   ... ngulaju kuyu panturnu.   Witawiyi
yangka kujalparna ngajulu nyinaja, ngulaju kalanpaju
pinapinamanu.

    

Ngajulu kalarna panturnu, ngajulu kalaju pungu,
ngajukupirdangkarluju.   Payipiji larra.  
Ngajukupirdangkakuju papipiji larra.  
Ngajukupirdangka kaju yinya pardarni ngajukuju tawurnurla.

Kurduju kaju yinya pardani ngajuku.   Nyampurlaju
karnangku pardani nyuntukuju.   Kirdanaku karnarla
pardani ngajupalaku.   Ngarrkaju karla pardani yali
karntaku.   Ngarrkaju karla wangka karntaku.

    

Ngaju karnarla wangka karntaku.   Karntaku
kajilparnarla wangkaja, ngulaju, pakarnulku.  
Karntaku, kajilparnarla wangkaja, ngulaju
nyanunguparntarluju pungulku.   Karntaku kajilparnarla
wangkaja, ngula(ju) wantijalku.   Kajilparna marlu
pintiparrurnu, yapangkulkuju -- karlingki luwarnu.   ...
Karlingkilkiji ngarrkangku luwarnu.   Marlukurra,
kuyukurra, karlingkilkiji yapangku luwarnu.   Marlukurra,
kuyukurra -- pintiparrirninjakurra -- yapangkulkuju pungu.

Kuyukurra marlukurra ...   Yapangkuju pungu --
kuyukurra marlukurra pintiparrirninjakurra.   ...kuyukurra
pintiparrirninjakurra marlukurra.

    

Marlukurra kuyukurra (yapa) pintiparrirninjakurra
malikirli pungu.   Marlu kujalpa pintiparrurnu,
Ngulangkuju pungu.   Karli yali kujaka (yapangku)
jarntirni, ngulangkuju luwarnu.   Yaliji kapirna
luwarni kujakanparla nyuntulu wangkami.   ...kujakanparla
nyanunguku wangkami.

    

Yaliji kujalpanpala pirrarni wangkaja kapirna ngulaju
ngajulurlu luwarni.   Kapirna yaliji luwarni kujalpanpala
pirrarni wangkaja, ngajulurlu.   Yaliji kapirna luwarni
pirrarni kujalpanpala wangkaja.  IS MISSING.  
Karijawu! Nyanunguju yapa.  Kujakanparla nyuntulu pardarni.

Yirna nyanyi, nyanungu kujakanparla yapaku nyanunguku
pardarni.   ...yapa nyanunguku kujakanparla nyuntulu
pardarni.   Yapa nyanunguku kujakanparla nyuntulu pardarni
yirna nyanyi.   Yirna (yapa) nyanyi.  Kujakanparla
nyanungu yapaku pardarni.   Yilparna nyangkala...

    

Payipiji nyarrpara ngajunyanguju.   Nyarrparangku
payipiji.   Lawa, payipikijirna (ngurrpa) nyanyjawangu.

ngurrpa = karija.   Nyanjamardawangurna payipikiji. 
Ngurrparna payipikiji.   Ngurrparna! Nyanjawangu.
Kujaka nyanunguju nyinami.   Ngurrparna nyanjawangu!  
Yanunguju kujaka nyinami.   Ngurrparna nyanungukuju
nyarrpararla mayi kujaka nyinami.   Lawa yari.
Marlukuju pantirninjawangu.   Lawangari karna nyina.... 
Pantirninjawangurna marlukuju.   Ngajurna pantirninjawangu
marlukuju.   Ngajurna marlukuju pantirninjamardawangu.  
Lawa, kularna marlu ( marlu kularna) panturnu.

    

Lawa, marluju kulalparna pantikarla.   Marluju
kulamardalparna pantikarla.   Marluju kularna pantirni.
Marlukuju marda lawa kapirna nyina pantirninjawangu.  Lawa
ngari kapirna nyina pantirni njawangu marlukuju.  
Marlukuju kapirna pantirninjawangu nyina.   Kulakarna
junma mardarni. Ngajulurluju.   Yaliji kapirna
junmamardawangu kujaka nyinami.   ... kujaka
junmamardawangu nyinami.

    

Yali kapirna marluju pantirni.
Parnkanjawangupirdinypa wajaka nyinami.   ...kujaka
parnkanjawangupirdinypa nyinami.   Yalinya kapirna
pakarni wantinjawangu kujaka karri.   Nyangunyanpa
marlu yaliji yirna pantirni.   Marlujunpa nyangunya
yaliji yirna pantirni.   Nyanungu kajirna nyanyi,
ngulaju kapirnarla maniyiji yinyi.   Nyanungu kujarna
nyangu, ngulaju maniyiji yungu.   ... maniyi
(yi)jalajungulaju ( wajaju) yungu.  Marlu
kujalparna pintiparrurnu, ngulakurrajukuju panturnu.  
Maliki kujarna luwarnu, ngulajuku pungu.   Ngulangkujuju
pungu.   Kajirna nyanungu nyanyi, ngulaju kapiji pinyi.

Nyanungu kajina...   Ngurrakurra kujarna yanu,
ngulajulpa kirdanarlu karli jarnyurnu.   Ngurrakurra
kujarna yanu, ngulajurna nyangu kirdanaju karli
jarnturninjakurra.   Maliki yali kujarna luwarnu,
ngulaju kaji kurdu ngajunyangu pungu.  Maliki kujarna
yali...

    

Kurdu ngajunyangungurlurna luwarnu, malikiji, kaji
pungu.   Kurdu kaji pungu ngajunyangu.  Ngulangurlurna
malikiji luwarnu ( luwarnu malikji).   Karli
kujarnarla yungu, ngulajuju maniyilki yungu.   Karli
kujarnarla yungu, ngulaju malikilki luwarnu.   Karli
nyanungu kujarnarla yungu, ngulaju karlingkiji malikilki
luwarnu.  Nyanguluju.  ... ngulaju malikilki luwarnu.  Karli
nyanungurluju.   Marlunya nyanungurluju panturnu.
Ngarrkakarirliji ngajulurna panturnu kanyala.

    

Nyanungurlujulpa kuyunya ngarnu.  Ngajulurna miyi
ngarnu.    Nyanungurlujulpa karlinya
jarnturnu.  Ngajulparna kurlarda majarnu.   Karli
nyanungu kujarna ngajulurlu kujurnu, ngulaju rdilyki yanu.

Maliki yali nyanungu kujarna luwarnu, ngulajulpala
kurdulku yulaja ngajunyangu.   ... kurdulkulparla yulaja
ngajunyangu.   Marlu yali nyanungu kujanpa panturnu,
ngulaju karna ngajulurlulku mani.  Nyanungu kajinpa
karli jantini, ngulaju kapirna ngajulurlulku rdilykipinyi.

    

Ngajunyangurlu kula rdalypakarnu watiyaju.   Lawa
ngajunyanguju kurduju, kula watiya rdalypakarnu.   Lawa
malikiji, marlu wajilipinjawangu.   Jamipardu lawa,
malikiji marlu wajilipinjawangu.   Malikirli kulalpa
wajilipungkarla, marlu -- lawa.  Malikiji lawa, marlukuju
wajilipinjawangu.   Malikirli kula wajilipinyi (marlu)
lawa.   Malikiji lawa, kuyu wajilipinjarla pinjawangu.

Lawa, kurdu ngajunyangu ka yulanjawangu nyinami.  
Kurdu ngajunyanguju kulaka yulami.   Kurdu ngajunyanguju
yulanjamardawangu jalpukurlu.  Kurdu ngajunyanguju
yulanjakuju pinapinamardawangu.

    

Lawa, yalirliji kulaju pakarnu ( pungu).   Lawa
yaliji pinjamardawangu.  Kulaju pungu.  Ngajuju.   Lawa,
yaliji pinja mardawangu ngajukuju.   Lawa yaliji ngajukuju
pinjamardawangu.   Lawa yaliji pinjamardawangu
karntakuju.   Lawa yaliji karntakuju pinyjamardawangu.

    

Lawa, yaliji kula karnta pakarnu yaliparnta.  
...karnta yaliparnta.   Lawa, yalirliji kulaju pakarnu
ngarrkangku.   Yalirliji kaju tarnnga pakarni --
jingijingirli.  Yalirliji kaju pakarni tarnnga --
parajingijingirli.   Lawa yaliji.  Yapaju.  Kulakaju
pakarni parajingijingirli.   Malikirliji pinjarla
wurulyparnkaja.   Malikirliji parnkanjarla pungu.  
...pakaljirrirninjarla.

    

Yapa ( ngarrka) wantija -- karli kijirninjarla.

Yapa patakarrija karli kijirninjarlajirnta.   Yapangku
yunugunganta kijikalarla karli -- ngula --
kijirninjarlajinta patakarija.   Yapangku yungunganta
karli kijikarla, ngula patakarrijalku.   Yapa yungu
wantija, kajilpa watiya pakarnu ( pakarnu watiya).  
Kajilpa watiya ( watiya kajilpa) pakarnu, ngula wantijalku
yapaju.   Watiya kajilpa pakarnu, watiyajurla yarlpalku
wantija.   Watiya kajilpa pakarnu, ngulanyanu
nyanungurlujuku -- kankara rdarlpakarnu.

    

Kurdu kaji wantija -- ngulanyanu pajurnulku.   Kurdu
kuja wantija -- ngula pajurnu(lku).   Maliki kuja
wantija, ngulakurrajurna yarda panturnu.   Ngajulu
kujarna wantija, ngulakurraju malikirlilki yarda pungu.  
Malikirliji pajurnu (piki) wantinjakurra.  
Nantuwungurlu kujarnarla piki patakarija ( wantija).
Malikirliji pungu.   ... malikirlilkiji pungu.  
Nantuwungurlu kujarna wantija, malikirlilkiji pungu.  
Malikirliji pungu.  Kujana nantuwujangka ( nantuwungurlu)
wantija.   Malikirliji pungu nantuwujangka (
nantuwungurlu) kujarna wantija.   Malikirliji pungu.
Nantuwujangkakurra wantinjakurra.

    

Kurdu ka yula! Nantuwungurlu yungu wantija.   Kurdu
ka yula! Yungu nantuwurlu kujurnu.   Kurdu karla marlaja
yula! Yungu nantuwurlu kujurnu.   Kurdu karla marlaja
yula!  Yungu nantuwurlu kujurna.   Nyampuju luwarnu --
kajirnarla purungku jurntamanu.   Nyampujuju luwarnu --
yapaku kajirnarla -- purungku karli jurnta manu.  Nyampurlu
yunguju purungku ngajuku jurnta-kangu ngulaju luwarnu --
ngajulku.  Nyampulrlu ngulaju purungku jurnta-kangu karli.
Ngulaju ngajululku luwarnu.  Karli yungurnarla ngaju jurnta
kangu, ngulaju ngajulku luwarnu.   Kajirna nantuwu
pakarnu, ngulapanuju kujurnurralku.   nantuwu kajirna
pakarnu.

    

Yapangkuju panturnu, (ngajulu) ngula,
pantirninjarlalku wurulyparnkaja.   -lku after 'parnkaja'
instead of 'kuyjala'.   Ngaju(lu) jangka, pantirninjarla,
yapa wurulyparnkaja ( wurulyparnkaja yapa).   Ngajuju
parntirninjarla parnkaja. yapa ( yapangku).  
Ngajulurla, milpangka panturnu, ngula, yapa(ju) --
pantirninjarlalku wurulyparnkaja.   Nyangunyanpa,
Ngajulu(kurraju) pantirninjakurraju.   Nyangunyanpa
pantirninjakurraju ngajukurraju.    Pirlingki
maninjarlaju luwarnu.   Pirlingki yapangku maninjarlaju
luwarnu.   Warlkurrurna maninjarla, watiya(lku)
rdaalypakarnu.   Warlkurrurlurna maninjarla, watiya
rdaalypakarnu.

    

 Warlkurrurna maninjarla, ngajulku wantija.  
Warlkurrurlarna maninjarla ngajululku wantija.  
Warlkurrurlarna maninjarla wantija.   Wantijarna,
mayingkakarra ( warlkurrukarra) maninjakarra.  
Wantijarna, warlkurrurla maninjarla.   Mayingkarla
maninjarlarna wantija.   Wantija, warlkurru
maninjakarra yapa.   Ngarrka wantija warlkurr(karra)
maninjakarra.  (Karnta...)

    

Kapinpa wanti.  Warlkurrukarra maninjakarraju.  
...warlkurru(rla) maninjarlaju.   Yapa wantija -- Kaji
warlkurru manu.   Yapangkuju pungu --warlkurru(rla)
maninjarla.   Yapangkuju pungu kuja warlkurru manu.



    

Pukanpa ngarnu, nyurnunpa wantija.   Kajinpa puka
ngani, nyurnu ngarranpa wanti.   nantuwurlu kujurnu
witalpa ( witalku) yulaja.   ... kijirninjawarnu. 
Nantuwurlu kujurnu wita, ngulajangkalpa yulaja,
kijirninjawarnu murrumurrulku manu -- murrumurrulpa yulaja.

Wita ka yulami, yungu nantuwurlu kujurnu.  Timanarla kaji
nyampu wita warrkani, ngula ngarra kijini, ngarra akuulku
.

    

Nantuwurlu ka wurliya yirrani, rdakungka, wantimilki ka.

Wurliya ka yirrani nantuwurlu -- wantilki ka.   Nantuwu
ngulaka parnka, wajirli, wirliya ka yirrani rdakungka
wantimirralku ka.   Wirliya ka yirrani -- jilkarlarla, pantini
ka wirliya, wijinilki ka jarri.   Wurnturu ka yani, matalku ka
jarri.   Wurnturu yunguka yani -- matalku ka jarri.  
Pinkajangka (yi)ka yanirni, matalku jarrija.

ngawu ka ngani, jarntungku, palilki ka.   Nyampurlu ka
jarntungku ngani pawujini, palimilkika.   Nyampurlu ka
ngani pawujini, jarntungku, palilki ka.   Wita ka nyampu
yula, yungu wantija.   Karli manu, purungku,
wurulyparnkajalku.  Karli manu, purungku, nyampurlu, ngulaka
purungku kanyi.   ...Ngulaka yani, purujangkalku.  
Nyampu ka jarntu yula, ngulaka yula; kuyuwangurla,
yarnunjuku.   Yurntumurlarna; watijarrija,
ngulajangkarna yanu; warrkikirralku.  Yikarna warrkijarri;
Wukujikirikirlalku.  Yurntumurlajulu watimanu,
ngulajangkarna, wukujikirikikirrarna yanu yungurna yanu
warrki -- kirralku.

    

Pamakarna ngani, yikarna jurrulku majujarri..   Pama
karna ngani, ngulajangka -- jurrukarna majujarri.    Pama
karna ngani, jurrukarna majujarri, nyurnulku karna nguna..

Nyurnu karna nguna, yungurna pama ngarnu.  
Yalumpurlu -- jurruju pakarnu.   Yalumpurluju pakarnu,
ngajukupirdangarlu.   Yalumpurluju pakarnu
ngajukupirdangkarlu, parnkajalku.

    

Wita ka yalumpu kurdu yula, jurru yungu wijini jarrija.

Wita ka nyampu yula, yungurna pungu.   Wita ka
nyampu yula, kularnarla tiyi yungu.   Tiyi karna ngani,
ngulajangka, nyurnulku karna jarri;.   Tiyina ngarnu,
ngulajangka, nyurnulku karna nguna.   Maliki ka nyampu
yula, yungurna luwarnu.

    

Jarnturna nyampu panturnu, palijalku;.   Jarntu
yali yungurna panturnu, ngarra palimilki.   Jarntu yali
ngarrarna pantini, ngarra palimilki.   Jarnturna yali
panturnu, palijalku.( ;.)   Jarntu yali kujarna
panturnu, palijalku.   Jarntu yali ngularna panturnu,
ngarrangku pinyilki.   Jarntu ngulanpaju jurnta
panturnu, ngarrarnangku pinyilki.

    

Ngajukupirdangkarlu ngarraju pinyi, yungurnarla jarntu
jurnta panturnu.   Ngajukupirdangkarlu yunguju jarnttu
jurnta panturnu, ngarrarna pinyilki.   Yali ngarrarna
pinyi, yunguju jarntu jurnta panturnu.   Ngajukukurdu ka
yula, ngajukupirdangkarlu yungu pungu, yika yulalku. 
Kurdu ka yula, yalingarrarna pinyi.

    

Ngaju karna yula, yunguju ngalya pakarnu ( pakarnu
ngalya).   Jarntu yali ngarrarna pakarni, kakarda, tumaji
ka yulami ( yika ).   Jarntu ka
parnka yalumpu, kakardarna luwarnu.    Ngarrarna luwarni
wajirlikirra.  Ngarrarna luwani yalumpu, parnkanjakurra,
karlingki.   Yalumpu jarntu kuja palija, yirna luwarnu
karlingki.   Yalumpu ngarrarna jarntu pantini, yunguju
pungu.

    

Yalirli yunguju jarntungku pungu, karlikirra.  
Kurdu ka yali yula, jarntungku yungu pungu.   Kurdu yali
yungu pungu, pirlingka, nyinanjakurra, jarntungku.  
Wawirrirna luwarnu, karlingki, ngukunypa; wilypi pardijalku.

Milpa karna wijini jarri, yikarna nyani; wanta.  
Yalirliji ka milpa wiri mardani;.

    

Jurduju yukaja milpangka.   Jurdu yungurla yukaja,
witaku, milpangka.   Milpakarna wijini jarri, yunguju,
yukaja jurdu.   Jurdurla yukaja, witaku, yika;; yulalku.

Jurdurla yukaja, witaku, milpangka, yulalku ka;.  
Ngaju karna yula, yungujupala pungu -- ngamangku;
wirriyarlu.   Ngajukupirdangka karlijarra yula,
yungulujarrangku pungu, ngamangku; wirriyarlu.

    

Nganimpa karnalu yula, yungulunganpa pungu, ngamangku;
yalirli wirriyarlu.   Ngajarra karlijarra nguna,
papardirlangu, yungurlujarra ngarnu; puka.   Yalirli
kapingalingki luwani, ngali.   Yalijarrarlu
ngarralungalingki luwani, ngalijarra.   Yalipaturlu
ngarralungalingki luwani, ngalijarra.   Yalijarra;
ngarrarlijana luwani ngalingki.

    

Ngalijarrarlu ngarrarli(jana) luwarninjini,
wawirrijarra.   Ngarrarnapalangu pantini, wawirrijarra.

Ngalipaku, ngarrarnapalangu pantirninjini,
wawirrijarra.   Ngaliparlu ngarrarlipapalangu pantini,
yalijarra.   Nganimparlu ngarrarnalupalangu pantini
yalijarra.   Nganimparlu ngarrarnalujana pantini,
yalipatu.   Ngajarrarlu ngarrarlijarranyurra pantini,
nyumpala.

    

Ngajarrarlu ngarrarlijarra -- nyurra pantini nyurrula.

Nyumpalarlu ngarralujarrangku pantika ngajarra.  
Nyumpalarlunkulu jarrangku pantini ngajarra.  
Nyurrularlunkulujarrangku pantini ngajarra;.  
Nyumpalarlunpalanganpa pantini nganimpa.  
Nyurrularlunkulunganpa pantini nganimpa;.   Nganimparlu
ngarrarnangkulupala pantini nyumpala.   Nganimparlu
ngarrarnalunyurra pantini nyurrula.   Jarntujarrarlu
ngarrajupala pinyi.

    

Jarnjujarrarlu ngarralungalingki pinyi ngali.  
Jarnjupaturlu ngarralungalingki pinyi ngali.  
Jarntungku ngarrangalpa pinyi ngalipa.   Jarntujarrarlu
ngarrapalangalpa pinyi ngalipa.   Jarntupaturlu
ngarralungalpa pinyi ngalipa.   Jarntungku
ngarrajarrangku pinyi ngajarra.

    

Malikijarrarlu ngarralujarrangku pinyi ngajarra.  
Malikipaturlu ngarralujarrangku pinyi ngajarra.  
Jarntungku jintangku ngarranganpa pinyi nganimpa.  
Malikijarrarlu ngarrapalanganpa pinyi nganimpa.  
Malikipaturlu ngarralunganpa pinyi nganimpa.  
Jarntungku ngarraju pinyi ngaju.   Jarntungku ngarrangku
pinyi nyuntu.   Jarntungku ngarrangkupala pinyi
nyumpala.   Jarntungku ngarranyurra pinyi nyurrula.

Jarntujarrarlu ngarrangkupalapinyi nyuntu.  
Jarntujarrarlu ngarranku(lu)pala pinyi nyumpala.  
Jarntujarrarlu ngarralunyurra pinyi nyurrula.  
Jarntupaturlu ngarrangkulu pinyi nyuntu.   Jarntupaturlu
ngarrangkulupala pinyi nyumpala.

    

Jarntupaturlu ngarralunyurra pinyi nyurrula.  
Yulanjawangku kana nyina..   Kula kana yula, yulanjawangu
karna nyina.   Kurdu ka yalumpu nyina, yulanjawangu.  
Kurdu ngulaka yalumpu ( yalumpu ngulaka) nyina, kula ka
yula.   Kurdu, kula ka yula.   Karntangku, kulaju
yungu miyi.   Yapangku, yalumpurlu, kula ka; wurdujumani
karli.   Yalumpurlu kula kurdu pungu.

    

Yalumpurlu kurdu pungu;.   Yalumpurlu kula pungu.

Yalumpurlu kurdu pungunya.  ..   Nyampuju
karnalu ngarrini milpirimpiri..   Milpirimpiri karnalu
nyampuju ngarrinilki ( ngarrinilki nyampuju) milpangkaju.

Nyampu karnalu ngarrini, milpangkaju, yumurrumurru.

Nyampu kujakarnalu milpa ngarrini, ngulangurlu karnalu
yarnkami, jirrmilypa.   Nyampu kujakarnalu yarnkami,
milpangkurlu, ngula karnalu ngarrini, jirrmilypa.

    

Nyampu karnalunyanu ngarrini, mulyu(wana)jangka,
wikinypa.   Nyampu karnalunyanu ngarrini, wikinypa
kankarlarni, mulyulku karnalunyanu ngarrini,
parntinyanjakurlangu.   Nyiya karnalunyanu ngarrini,
mulyuju, parntinyanjaku.   Nyampu karlipa nyina, langa,
ngulaju; purdanyanjaku.   Nyampu karlipa nyina,
langawanajangka, ngulaju; wirlki.   Nyampu karlipanyanu
ngarrini, langawanajangka, ngulaju; milpirimpiri.

    

Nyampu kujakarlipa kuyu ngani, ngulaju karlipa (
karnalu) ngarrini, kartirdi.   Nyampu karlipanyanu
ngarrini jalanypa, miyiki; murupinjaku.   Nyampu
karlipa nyina, lirra -- miyiki; kuyuku; ngarninjaku.  
Lirrawanajangka(ju), karlipanyanu ngarrini, winirrpi.  
Winirrpi karlipanyanu ngarrini, miyiki ngarninjaku;
wangkanjaku; karlipanyanu wangka.   Nyampu
karlipanyanu ngarrini, jalanpawanajangka, puju, ngulaju
miyiki murupinjaku.

    

     Nguurrpa ngulajuka ngani karlipa, nguurrpa
karlipanyanu
ngarrini, ngulaju miyipardu(ku) -- yika yanirra jingijingi.

Lirrangurlu kujakarlipa kijini, nyunypa.  
Lirrangurlu kujakarlipa kijini, ngulaju; nyunypa karlipa
kijini.   Nyampu karlipanyanu ngarrini,
jurruwanajangka, jintamarrimarrilki; ngulaju; ngalya.  
Nyampu karlipanyanu ngarrini, ngulaju; waninyja.  
Waninja; ngarninjaku miyiki.   Yitarngi.

    

Kajinpaju pinyi, kularnangku yinyi maniyiji.  
Nyampu kapirlijarrangku yinyi, nyuntuku.   Ngajarrarlu
kapirlijarrarla yinyi, maniyi kurduku.   Ngajarrarlu
kapirlijarrajana yinyi, maniyi, kurdujarraku.  
Nganimparlu kapirnalurla yinyi yalumpuku -- kurduku.
Maniyi.  Nganimparlu kapirnalupalangu yinyi maniyi
kurdujarraku.   Nganimparlu kapirnalujana yinyi maniyi
kurdupatuku.   Kujakarna yani turupa, ngulaju karna
payipirla kunjuruyirrani.

    

Marlu ka wajirlipinyi jarntungku, pinjakungarntirli.

Jarntungku ka wajirlipinyi marlu ( marlu
wajirlipinyi), Ngulaka puulymardani, ngulajuka pinyi.  
Ngulalpa kukurnunyanu yulaja, ngulaju, yungu.  Pungu
papardinyanurlu.   Jarntu yungu yalumpurlu pungu,
ngulalpa yulaja(lku).   Kurdu ngula wantija; ngulalpa
yulajalku;.   ..., ngulaju; yulajalklulpa;.   ...,
yungulpa; yulajalku.

    

Kurdu kaji wanti, ngulaju, yulalku.   Payipi
kajina jumukumimani, ngarrarna jurrulku majujarri;.  
Kurdu kaji ngula ( yali  yalumpu) jilkarlarlu pantini,
ngulaju ngarra yulalku.   Kurdu ka yalumpu yula,
kularnarla miyi yungu.. yika yulalku.  Kurdu ngulaka yalumpu
yula, kularnarla miyi yungu, yika yulalku.   Kulaju
ngajukupirdangkarlu yungu, papardirli, maniyi, nyampurlalku
karna nyina.   Kulaju ngajukupirdangkarlu yungu, maniyi,
ngulaju kapirna nyinalku.

    

Ngamapardu ngulaka yula, yalumpu karla watipardu
(yinka) ngarlarri.   Wapirra yanu yinya tawunukurra,
ngajuju karna nyina; nyampurlakirli.   Kurduku karnarla
(yaliki) yinka ngarlarri, yungu wantija.   Karli
yungurna ngajulurlu wurdujumanu, ngulaju; rdilykilki yanu.

Marluku karnala warrini, nyampurlakirli, yungurna;
panturnu.   Karliki karnala warini, nyampurlakirli;
yungurna yirrarnu.

    

Nyampurlakirli karnarla warrini, marluku, yungunpa
nyuntu panturnu.   Karliki karnala warrini,
nyuntunyanguku yangka; yinjawarnuku.   Nyampu karnarla
karliki warrini ( warrini karliki), nyuntunyanguku, yangka
kujanpa, wurduju manu.   Karliki karnala warrini,
kirdanakurlanguku, yunguju karli wurdujumanu.  Ngulaku
karnarla warrini.   Karliki karnarla warrini,
kirdanakurlanguku, yungu; wajawajamanu.   Karliki karnarla
warrini, kirdanakurlanguku, wajawaja maninyjawarnuku.

    

Wawirriki karnarla warrini, wapirrarlu yungu panturnu,
wawirri, ngulaku karnarla warrini.   Wawirriki karnarla
warrini, yungu wapirrarlu panturnu.   Nyampu wawirri
ngula panturnu, ngulaju; kirdanarlu.   Nyampu wawirri kuja
panturnu, ngulaju panturnu; kirdanarlu.   Nyampu wawirri
ngula panturnu, wapirrarlu, ngulaju wirlinyirli panturnu.

    

Wawirriji yungka, ngulanpa panturnu.   Wawirriji
yungka, ngula, pantirninjawarnu.   Wawirriji yungka,
wapirrakurlangu, pantirninjawarnu.   Kuyu karlipa
ngani, wapirrarlu, yungu (wirlinyirli) panturnunjunu.  
Kuyu karlipa ngani, wapirrarlu yungu yamakurra
panturnunjunu.   Kuyu karlipa ngani, wapirrakurlangu,
pantirninjawarnu.   Nyampu karna pantirni, jarntu,
yungu wapirra pungu, jarntungku.

    

Wapirra ka nguna, nyurnu, yungu jarntungku (
jarntungku yungu) pungu.   Kulakarnangku purdanyanyi,
yalumpu kuja ( ngula) kanpa jaru wangka.   Kurdu,
yalumpu, wita, manyujangka, matajarrijalku.  
Karlijangka karna nyina, mata, yungurna jarnturnu.  
Karlijangka, jarntirninjawarnu, matalku karna nyina.  
Nyurnulku karna nguna, kuyujangka, yungukarna puka ngani.
..., yungurna pukalku ngarnu.

    

Lirra karna nyina, wijini, yungurna, tiyi, warlu
yungurna ngarnu.   Mata karna nyina, yungurna wurnturu
yanu.  Ngulajangka karna nyina mata.  Yungurna wurnturu
yanu.   Mata karna nyina, yikarna, warrarda wangka,
ngulajangkakarna nyina; mata.   Warluju jurnta palija,
warlu kularna; yirrarnu, yunguju jurnta palijalku.  
Warluwangurla karna nyina, lawangkalku.

    

Yalumpurluju pungu, kularnarla maniyi yungu.  
Yalumpurluju ngarrangku pinyi, kulanparla maniyi yungu.

Kularnarla maniyi yalumpuku yinyi ( yinyi
yalumpuku); ngarraju pinyilki.   Karli ngarrarna mani,
(purungku,) papardikirlangu, yungu wurdujumanu.   Warlu
ngarrarna yali yingkini, papardirli kuja... papardirli kuja
rdaalypakarnu; ngula ngarrarna yingkini.   Watiya
ngarrarna yingkini, kuja, papardirli rdaalypakarnu.  
Papardirli kuja rdalypakarnu, ngulaju, ngarrarna
yingkirninjinilki.

    

Papardikirlangu yalikirlangu, karli, rdilyki yanu,
kujaju, yungu.   Pirliki karnarla warrini, papardirli
kuja kujurnu..  Pirli, ngulaku karnarla warrini.
Nyampurlakirli wurulypa kujurnu.   Paparirli pirli kuja
kujurnu, ngula, karnarla warrini.   Pirliki karnarla
warrini, papardikirlanguku, kijirninjawarnuku.  
Nyuntunyangurla karna nyina, kujanpa; nyampu; yujuku --
nganturnu.   Nyuntunyangurla karna nyina, yujukurla,
(wurdujurla,) ngantirninjawarnurla.   Maniyiki karnarla
warrini, kurdungku, yungu wurulypa kujurnu ngulaku karnarla
warrini.

    

Kurdungku karla warrini, wawirriki, yungurna ngajuwiyi
panturnu.  Ngulaku karla warrini, kurdungku.   Kuyuku
karla warrini, kurdungku, ngajunyanguku; yirna; panturnu.

kurdungku karla nyampurla warrini, ngajunyanguku;
pantirninjawarnuku. kuyuku ( kuyuku. pantirninjawarnuku).

Warnaku karnarla warrini, nyampurlaku, yungurna
katurnurra.   Warna kujarna nyampurla katurnurra,
ngarrangku marda; pinyilki.   Warnangku, nyampurla
kujarna warna katurnurra, ngarrangku marda, pinyilki.  
Warna kujarna nyampurla katurnurra, ngajunyangurlu,
warnangku; ngarrangku marda pinyilki.

    

Lungkarda, nyampurla ( ngajulurlu,  kujarna), manu; ngulaju;
wurulypalku yanu;.   Nantuwurlu kurdu nyampula kuja
kikiyimanu, palijalku;.    Kurdu, nyampukurra kuja
yanurni, ngulaju ( nantuwurlu); kikiyimanu.  
Lawangkawiyilparli nyinaja;.  Warluwangurlawiyi
lawangkawiyi.   Ngajukupirdangkarna nyangupapardi,
maniyilkiji yungu.

    

Wipijarna, warnangkulkuju pungu.   Jarnturna
pakarnu, nyampu, pungulkuju.   Jarntu kujarna nyampu
pungu, yulajalkulpa.   Kanyarla kujarna lanimanu,
wajirlilki parnkaja;.   Kurlardarlu kujarna panturnu,
kanyarla, parnkajalku wajirli;.   Watiya kujarna ngaju
pakarnu, katurnulkuju;.   Wirliyarlu kujarna pirli
katurnurra, wantijalkurna.   Jajipardu kujarna
ngajulurlu nyangu, jajipardurluju;. pungulkuju.

    

Pirli kujarna ngajulurlu manu, yirrinjirlilkiji pungu.

Ngaju kujarna yanu, paparirlilki (purungku) karli
manu;.   Kurdu kujaka yalumpu yula, ngulajurna pungu.

Kurdu yalumpu kuja wantija, manulkurna.  
Ngajurna karli ngurrjumanu, jarnturnurna, wapirrarlu
mikiyimanu, ngurrjumanu, ngulaju kurlarda.   Ngajurna
karli;.  wurujumanu, wapirrarlu; ngulaju kurlarda
wurdujumanu.

    

Ngaju kujakarna (tarnnga) nyanyi; papardi
ngajukupirdangka ( ngajukupirdangka papardi), ngulaju kaju
maniyi yinyi.   Ngaju kujakarna wirlinyi yani, ngulaju
karna pinjani, wawirri.   Ngaju kujakarna pama
ngani, ngajunyangu ( ngajukujarntu) rdujupardu, ngulajuka
warungkajarri.   Ngapa kujaka warrarda wanti, ngulaju
karna nyina ngurrangkalku.   Ngaju kujakarna yani
wirliya, ngulaju kaju pantini; jilkarlarlu.   Nyampu
kujaka (nganayi) yaya yani ( yani yaya), (yalikirra)
ngulaju kalu ngunyirnilki pinyi;.   Ngunyirli pinyilki;.
Ngunyirni pinyi = "to chase"

    

Jikiriti kujakarna ngani, waninja kaju wijini mani.

Nyampu kujakarna jikiriti ngani, yikaju waninja wijini
mani.   Warlu kujakarna yarrpini wiri ( wiri
yarrpini) ngulaju kaju jangkalku.   Kuyu karna tarnnga
pajini, (ramparl)pajinilki karnaju.   Kuyu kujakarna
tarnnga ngani, ngulaju karnaju ramparlpa pajinilki.  
Nyampurla kujakarna yani warrkirirla tarnnga ( tarnnga
warrkirirla), ngulaju kaju jarntungku yalirli ( yalirli
jarntungku) wajirli pinyilki.   Yali kujakarna nyanyi
tarnnga, ngulaju kaju pinyilki.

    

Yurntumukurra kujakarna tarnnga yani ( yani
tarnnga), ngulaju karna wangka warlpirilki.   Ngaju
kujakarna tarnnga ngani pama, ngajuku pirdangkarlu
papardirli, ngulaju ka ngani ngapa.   Yali kujakarna
nyanyi kurdu ( kurdu nyanyi), ngulaju kaju lanilki jurnta
parnka.   Nyuntu kujakanpa wakurturdu wangka,
kulakarnangku purdanyanyi.   Wapirra kujaka yani
wakurturdu, ngaju(ya)karna matajarri -- pirdangirlikirli.

    
Ngaju kujakarna maniyi mani, ngajuku --pirdangkarlu kaju;
papardirli (maniyi) jurnta kanyi.   Ngaju kujakarna
nyampu nantuwu warkarni, ngulaju kaju kijini.   Ngaju
kujakarna tarnnga warkijarri ( warkijarri tarnnga),
ngulaju karna mata jarri.    Yali kujaka kurdupardurlu
ngajunyangurlu warrkarni nantuwu, ngulaju ka kijini.  
Yali kujaka kurdupardu yulami, ngulajurna pungu.  
Yali kujaka kurdupardu yulami tarnnga, ngulaju karna pinyi.

    

Yali kujaka kurdupardu yula tarnnga, kulakarna pinyi;.

Karli kujakarna ngajulurlu tarnnga kijini, ngulaju ka
rdilykirralku yani.   Ngaju karna tarnnga karli
jarntini, wapirrarlu ka; jarntini kurlarda ( kurlarda
jarntini.   Ngaju kujakarna ngurrakurra tarnnga
yanirni, jurrulku kaju wapirdi pakarni;.   Nantuwurla
kujakarna ngaju tarnnga warrkani, ngulaju ka
puurltujarrilki.

    

Ngaju kujakarna tarnnga nantuwu warrkani, ngulaju ka
wantimilki.  Ngaju kujakarna ngani tiyi, wapirrarlu ka
ngani; pama.   Kajirna ngaju ( ngaju kajirna) yani
yurntumukurra, ngulaju ngarrarna; pinapinajarri, warlpiri.

Ngajukupirdangka kajirna nyanyi papardi, ngulaju
ngarraju yinyi maniyi.   Ngaju kajirna yani wirlinyi,
ngulaju ngarrarna pinyi; wawirri.  (ma... wawirri), 

    

Ngajukupirdangka kajirna nyanyi papardi, kulanarla
yinyi; maniyiji.   Kajirna ngaju ( ngaju kajirna)
yani yurntumukurra, ngulaju ngarrarna; Wawirriki pina (
pinajarri) pantirninjaku.   Kajirna yani yurntumukurra,
ngulaju ngarrajulu; wirlinyiki; yilyami.   Kajirna yani
ngaju yurntumu kurra, ngulaju ngarrajulu wangkami;
Warlpirilki.   Kajirna yani yurntumukurra, yalirliji
wiringki, ngarraju wirlinyikilki yilyami.

    

Kajirna ngaju yurntumukurra yani, nantuwulku
kapirnajana rdilykirdilykipajinilki;.
Rdilykirdilykikipajini kapirnajana nantuwu.   Kajirna
ngaju ( Ngaju kajirna) purlka jarri, kularna yani
wirlinyilki;. ( .)   Kajirna yali kurdu pinyi (
pinyi kurdu), kula yula;. -- Lawa ngarra nyina.  
Kajirna yali tiyingani, ngulaju ngarrarna nyurnujarri.

Kajinpaju nyuntu pinyi, ngulaju ngarra linyanu jarnku
pinyi.

    

Kajinpa yali watiya rdilyki pakani, ngulaju
ngarrangku yaarlpa wanti.   Yalirli kurdungku kaji (
kaji kurdungku) warrkani yali nantuwu, ngulaju ngarra
kijini.   Yalirli kaji kurdungku; kunjuru yirrani;
payipi; ngulaju ngarra; nyurnu jarrilki.   Yali kajinpa
mani; majijikirlangu, ngulaju ngarralu mukulku wanti.  
Kajinpa yali tiyi muku ngani, ngulajangkaju ( ngulaju)
lawalku.

    

Kaji nyampu kurdu ( kurdu nyampu kaji) wirijarri,
ngulaju ngarra wangkamiyilki.   Yalumpu kaji kurdu (
kurdu kaji yalumpu) wirijarri, ngulaju ngarra nyinami;
kirrirdimpayi.   Kajinpa yalumpu warlu jarramani,
kunjuru ngarrangku yuka milpakurra.   Ngaju kajirna
jarntini karli, wapirrarlu ngarra wurdujumani; kurlarda.

Ngaju kajirna ngani tiyi, ngajakupirdangkarluyika
ngani papardirli, pama.

    

Ngaju kajirna nyampu kurlarda kijini, ngulaju ngarra
rdilykirralku yani.   Kajinpa yalumpu majiji jarramani,
ngulaju ngarrangku jankalku.   Kajinpa yalumpu warlu
jarramani, ngajukupirdangkarlu; yungurla warrini karliki.

Warlujurla jarramanta, yirnajurla wirliyaku warrini.

Nyampu kaji wangkanjakurlangu rdilyki yani, kula
jarulku wangka;.  ...ngarra lawalku nyina.   Ngaju
kajirna ngurrjumani, yujuku, wapirrarlu ngarra; pangini
rdakulku.

    

Ngaju kajirnarla nyampu ( Nyampu kajirnarla but
without "ngaju") kurlarda yinyi, papardiki, ngulaju (ngarra
pantirni,) pantirninjini ngarra wawirrilki.   Nyampu
karnarla kurlarda wurduju mani, papardiki, ngulaju ngarra
pantirninjini; wawirrilki.   Ngaju karnarla kurlarda
mikiyimani, papardiki karnarla wurujumani, ngulaju ngarra
yani, wawirrilki ngarra pantirninjini.   Ngaju karna
kurlarda nyampu ( nyampu kurlarda) wurdujumani, yungurna
yani; yirna ( pantirninjini yirna) wawirrilki.  
Papardiliji nyampu kurlarda yungu, yungurna pantirninjini;
wirliji.   Nyampu karnajana warrini, wirlijiki,
yungurnajana pantirni.

    

Nyampu karnajana warrini, karlikirlirli yungurnajana
luwani.   Pirli yalirli manu; yunguju luwani.  
Ngaju kujalparna nyurruwiyi nyinaja; yurntumurla,
ngulajulparna wangkaja warlpiri.   Ngaju kujalparna
wangkaja warlpiri, ngulajulpaju papardirliji pungulku.

Ngaju kujalparnajana timana rdilykirdilykipajurnu,
ngulajulparna warrarda wantija.   Warlpiri kujalpalu
nyurruwiyi wangkaja, kulalparnajana purdanyangu.  Wakujurru
yilpalu ( yungulpalu wakurturdu) wangkaja.

    

Ngajulparna nyurruwiyiji wangkaja, kiljiyijalalparna
wangkaja.   Ngaju kujalparna nyurruwiyi nyinaja,
ngulajulparna wawirriji panturnu; tarnngangkukirli.  
Ngaju kujalparna witawiyi nyinaja, kulparna wangkaja
warlpiri; lawalparna nyinaja.   Ngaju kujalparna
witawiyi nyinaja ( nyinaja witawiyi), ngulajulpajulu (
yilpajulu) pungu; yilparna yulajalku.   Ngaju
kujalparna nyinaja nyurruwiyi; witawiyi; ngulajulparna
warrkarnu, nantuwu.

    

Nyampu kujalpa wita ( wita kujalpa nyampu) nyinaja,
ngulaju kala warrarda yulaja.   Wita kujalparna ngaju
nyinaja, ngulajulparna warrarda; yulaja.   Ngaju
kujalparna wita nyinaja, papardirli kalaju maniyi yungu.

Ngaju kujalparna nyampurla; warrkijarrija, kulalpajulu
yungu; maniyi, lawa.   Ngaju kujalparna nyinaja wita,
ngulajulparna wangkaja; warlpiri.  Papardilpa nyinaja; (
wangkaja) ngulaju; kuyurrinji.   Ngaju kujalparna
yulaja, ngulajulpaju pakarnu, wapirrarlu.   Ngaju
kujarna nyangu papardi, yungulpa lajarni kangu ( kangu
lajarni); wawirri.  ( ...papardi, lajarni kangu ( kangu
lajarni); wawirri).

    

Ngaju kujarna yanurni ngurrakurra, ngulajulpa
kurdupardu yulaja.   Nyampu kurdupardu, warrarda
yulaja, pirrarni; jalangu.   Papardi nyampu
ngajukupirdangkarlu kujalpa kangurni wawirri, wantijalku;.

Papardirli nyampurlu kujalpa kangurni
ngajukupirdangkarlu, wawirri, wantijalku;.  
Nyampurlulpaju ngarrunu, ngulapanurna; panturnulku.  
Kurdu ka yali yula, yika wajilipinyi; jarntungku.

    

Nyampukuja wantija, yungulpa kangu warrarda; wawirri.

Pungurna yali kurdu, yungulpa warrarda yulaja.  
Kurdu yali kuja ( kuja yali) wantija, ngulaka  yulalku.

Kurdu ngula yali wantija, yika; yulalku.   Karli
yalumpuju ( yalumpuju karli) yungka, kujakanpa (
ngulakanpa) nyuntu;wurduju mani.   Kurdungku yalirli;
pajurnunyanu, yulajalkulpa.   Kurdungku yalirli;
pajurnunyanu, wantijalku;. ( .)

    

Kurdungku yalirlinyanu pajurnu, manulkurna;.  
Kurdungku yalirlinyanu pajurnu, nayipirli, ngaju kujarna
nyampurlakirli; yampija.   Nyampurlarna yampijarra;
nayipi, pirdangirlilkinyanu pajurnu;.   Jarntu yali
ngarrarna ( ngarrarna yali) wajirli pinyi, ngarrarna
luwarninjini.   Nyampu karnarla watiyaku warrini,
yungurna; rdilykipakani.   Nyampu karnarla warrini,
watiyaku, yangurna rdilyki pakani.   Nyampu karnarla warru
nyanyi, watiyaku, yungurna rdilykirdilyki pakani.   Nyampu
karnarla warrini, watiyaku, rdilykipakarninjakungarntirli.

    

Nyampu karna karli jarntini, ngulaju
wawirrikingarntirli.     luwarninjakungarntirli.  
wawirriki; luwarninjakungarntirli.   Nyampu karnarla
warrini, warluku, pirriyarla yungurnaju wurduju mani.  
Nyampu karna wurdujumani, kurlarda, yungurna pantirninjini
wawirri.  ...wawirrikingarntirli, yirna pantirninjini.

    

Karli wurdujumanu papardirli, yanulku wirlinyi;.

Pirrarni; ngapa wantija ( wantija ngapa) kularna
yanu wirlinyi.   Nyampukurra yanurni papardi,
pungulkuju.   Nyampurna kangurni warlkurru, yungurna
watiya nyampujuku pakani.   ..., yungurna pakani,
nyampujuku watiya.   nyampurna mayingka kangurni,
watiyakungarntirli, pakarninjakungarntirli.

    

Nyampurna yanurni, nyampukurrarna yanurni, watiya
yirna nyampujuku pakani.   nyampurna yanurni,
nyampukurrakirli, watiya nyampuku, yungurna watiya
nyampujuku pakani.   Nyampukurrarna yanurni, ngajulu,
nyampuku; watiyakungarnti; Pakarninjakungarnti.  
Nyampurna luwarnu jarntu; ngulaju; wajirlikirra.  
Nyampurnarla jarntu jurnta luwarnu;. ( .)

    
Nyampulpa yapapardu warrarda wangkaja, ngulapanurna
luwarnulku.   Nyampurna yapapardu luwarnu, yungulpa
warrarda wangkaja.   Nyampurluju yapapardurlu luwarnu,
wajirlikarrarlu.   Nyampurluju pakarnu, yapapardurlu,
wajirlikarrarlu.   Nyampurlu manu warlkurru,
yayardurlu, pakarnulkuju;.   Ngajulparna warlkurru
manu; yunguju pakarnulku.  Warlkurrulparna manu, yapapardu
yanurni, yunguju pakarnulku.

    

Yapapardu nyampurlu, warlkurrukarrarlu
maninjakarrarluju pakarnu.   Yapapardurlu yalirli,
pirli manu, luwarnulkuja.   Pirli manurni, yapapardurlu,
nyanguju; luwarnulkuju.   Kurlarda ka yali yapangku
mani, yunguju pantinirni.   Kurlarda kayapangku mani,
ngajukungarntirli; pantirninjakungarntirli.   Yapapardu
ka yali karri, pirlingka karri, ngajukungarnti
pantirninjakungarnti.

    

Yulyurrparla karlipa nyina;. ( .)   Wakulyarri
ka wita nyina, mala ka nyina; ngulaju; wiri ka nyina;
marlulku karla nyina mirra -- kamparrukulaju.   Wakujarri
ka nyina wita -- mala ka nyina wiri, marlulku karla nyina
kamparruju;. wiriji;.   Mala karla nyina, wiri,
wakulyarriki.   Wawirri ka nyina papardinyanu --
kukurnunyanu karla nyina; marla; nganayikapalarla nyina --
wakulyarri.   Papardinyanu ka nyina wawirri, kukurnunyanu
karla nyina; mala, wita karla nyina wakulyarri.   Wita
karla nyina; wakulyarri, malaku.   Wakulyarri,
yarkamardi kapala nyina -- kukurnurlayuju;.  .  
Ngajukupirdangka, papardi ka nyina, ngulaju; kamparruwarnu.

Ngajukupirdangka ka nyina kirrirdi .
Ngajukarna nyina wita.   Ngajukupirdangka kajunyina;
kirrirdimpayi.

    

Ngajukupirdangka ka nyina; wangkanjawangu.  
Ngajukupirdangkaju, kulaka kirridi nyina ( nyina
kirrirdi)..   wita kanyina.   Ngaju kula karna nyina
wita, wiri karna nyina.   Ngaju kulakarna nyina
kirrirdimpayi;. mujupurru karna nyina.   Nyampu
karnarlu ngarrini, ngulaju karnarlu ngarrini -- markalypa.

Marlkalypa karnalu ngarrini; ngulajarnkaju karnalu
ngarrini; warjilki.

    

Nyampu ka ngunamirra warrkiri, ngulaju ka nguna;
wantiki.   Nyampu ka ngunamirra; warrkiri, ngulaju;
wuurnpa.   Nyampuju luwarnu pirlingki, ngulajuju
luwarnu wiringki.   Nyampu yujuku, ngulaju; wirijarlu.

Nyampu yujuku, ngulaju wita.   Nyampu ngapiri,
ngulaju; Kirrirdimpayi.   Ngapiri karla nyina; ngulaju
wita.  Wapurnungka karla nyina; ngulaju wiri.

    

Kurrkaraju manangkarrarla kujakanyina.  
Manangkarrangawurrpa -- kurrkaraju.   Kurrkara ka nyina;.
Ngulaju ka nyina ngalyarrparla   Ngalyarrparlaju ka nyina
kurrkaraju.   Kurrkara kujaka nyina, ngulaju
ngalyarrparlakirli.   Ngalyarrpa; julja karnalu
ngarrini.   Kurdu ka yali parnkamirra, kularna pungu.
Lawa ka parnkarmirra.   Nyampuku karnarla jurnta
parnka, pinjakujaku karnarla jurnta parnka.  Kalakaju
pakani.   Nyampuku karnarla jurnta parnka, pinjakujaku,
kalakaju pakani.

    

Yali parnkaja, kularna pungu, -- lawa parnkaja. 
Nyampurna watiyarla nantuwu yirrarnu, kalakaju turntaparnka.

Nyampurnajurla watiya yirrarnu, watiyarla,
wantinjakujaku.

    

Nyampurna yirrarnu jarntu, kurdukujaku pinjakujakurna
yirrarnu.   Nyampurnaju karli wurulyirrarnu, papardirli
kalakaju jurnta mani.   Nyampu karna jarntu
jirrimardani, kalakajana yapa pinyi.  ..., yapakujaku
panukujaku, kalakajana pinyi ( pinjakujaku).  
Nyampurna yirrarnu watiya kankarlarra, kurdu kalaka luwarni.

    

Warnarna pungu, kurdukujaku kalakajana ( pinjakujaku
pinyi).   Yurdingkarna warkarnu, wantinjakujaku.  
Warlkurru karnaju kanjani, yirrarninjawangurlu.  
Warlkurru karnaju kanyi, warungkamaninjawangurlu.  
Wakurturdu yantarra, kalakanpa yuka.   ..., yukanjakujaku.

Jarntu yali jirrimardaka, kalakaju pinyi.   Jarntuju
jurnta puulymardaka, kalakaju pinyi.

    

Warluju manta, yirnaju yarrpini.   Warlu manta,
yungu kurdungku yarrpini.   Wawirriki karnarla warrini,
nyampurlakirli yungurna panturnu.. Ngulaku karnarla warrini.

Karliki karnarla warrini, nyampurlakirli yungurna
warungkarra manu.   Watiya nyanungu nyarrparanpa
nyangu; nyarrparanpa nyangu; yirna pakani;.   Wawirri
ngarrarna pantikarla, jurntalkuju parnkaja.   Wawirriji
jurnta parnkaja, nyampungurlu, nyinanjawarnu.

    

Wawirri ngarrarna pantikarla, kalaju jurnta parnkaja.
( ...pantikarla, jurntalkuju parnkaja;.)   Wawirriji
jurnta parnkaja, yirna pantikarla.  Nyanyiwiyinya kanpa
wawirriji, yirna pantini,.   Jarntu; yali kajirna
pantini, ngarraju pinyi.   Yali ngarrarna kurdu
yinkapanu pinyi ( pinyi yinkapanu).  Yikaju yinka
ngarlarri.   Yalumpu kapirna yapapardu luwani,
wajirlikirra.   Yalumpu ngarrarna yapapardu pantini,
kujaka pinti mani, pajini kujaka pinti.  Yalumpu ngarrarna
yapapardu pantini, kujaka yalumpu; pinti pajini.  
Nyinanjarla karna; matajarri.   Nyinanjakarra karna
matajarri.   Yangkangkaju jurrkungka pardaka.


    


Wirlinyi: Kalu yani; wirlinyi; kuyuku; yarnunjuku.  Yanikalu,
warru yani kalu.  Nyanyi kalu wawirri; yarnunjukurlu; wurru kanyi
kalurla.  Yani kalu warru; wurru kanyi kalurla; kurlardakurlu.

pantini kanyanu.  Wardinyijarri kanyanurla.
"Wiyarrparlurnaju panturnu.  Kuyu marlu." Mani ka; kuna mani
karla.  Kuna ka kijini; kuna kanyanu murlku ka mani; ngani ka --
purranjarla.  Ngani ka -- nyilima ka ngani; ngani ka; rdakungka
ka purra kanyanu. Purramika.  Nyinami ka; mani ka pina.
Jarnngimani kanyanu.  Ngani ka.   ka ngani. Kuyu ka ngani;
ngurrakurra ka yani.  Kanyi kanyanu.

    
Nyanyirni kalu.  Kalurla wardinyi jarri kalurla jinta.
Kuyukuju. a? wiyarrparlu ka kanyirni kuyu.  Panturnunjunu"
Yinyi kajana. kurduku nyanungunyanguku.  Kalinyanuku --
karntaku.  Yinyi kajana.  Ngani kalu.  nyinami kalu.

    Kukurnajanarla wiyarrpaku ngari( ngayi).
Jarlupatuku.  Kuyuku.  "Yali ka nyinamirni wawirri.  Kapirna
marda mijiyimani."   Kukurnarla wurrukanyilki.
Yatiyirna jungarnirli panturnu.  Kuyu -- marlu.  Yirnajana
ngayi kanyi jarlupatuku.  Kukurnarla kuna mani.  Wirirna
purramilki.  Warlungkalku.  Yirnajana ngayi kanyi.
Yirnajana wanapikirli

    
kanyi kujakirli.  Wiyarrpaku jarlupatuku.  Yungulu ngani.
Kapujulurla wardinyijarri.  Nyanyirni kajulu karlarrarlu
kuyukurlu.  Wiyarrparlu.  Nyampu  rnanyarra kuyu kangurni
jarlupatuku.  Nganjalu.  Wiyarrparlu purlkapurlkarlu.
Nganjalkulu wiyarrparlu;.   PREPARATION:

    Kalurla rdaku (wurrangku) pangini;. rdaku kalurla
wurrangku pangini.. Warlu kalurla kijini;. layitimimanikalu.
Purra kalu.  Yumurru kalurla.  Purra kalurla;.  wirliyalu
turlpajini;. ngirntikalu pajini.  Rdakungka kalu purrami.
jankamiyilki.  Warlungka.  Ngulajangka kalu mani; pajinilki
kalu.  Nganilki kalu.  Ngurrakurralkulujana pina kanyili.
Nyanirni kalujana;.  Wardinyi jarri kalujanarla.  Kuyu ka
kanyirni.  Jajipardurlu ka kanyirni.

    
Kanyirni kalu kuyu.  Jajipardurlu. karntangkulujana
nyanyirninyanunguku jarnturlu.  Wangkamirnirla.  "Kuyu ka
kanyirni jajipardurlu.  Yanirni pina." Nyanyikalu.  Yinyi kajana.
Nganikalu.  Kurdukurdurluwiyi.  Ngatinyanurlu manu.  Ngani kalu.
"Nyarrpararlanpa panturnunjunu;."  "Nyampurla yatijarrarna
panturnu.  Purrajarna."  "Wiyarrparlunpa panturnu;.
nyarrparapurda.."  "Yatijarra nyampurla panturnu.  wurru
kangurnarla.  Panturnurna kajilpaju nyangu(ni).  Kanunjulkurnarla
wurrukangu.  Jangkardurnarla yanu.  Panturnurna;.
Wardinyijarrijalkunaju ngajurlangu.  --narla.  Ngularna panturnu.
Purrajarnalku."  purrajalkurna?)

    

yankirri:

    Yankirri kuja yanu; yatijarrapurda; jarlwatakurra.
Miyaka jukujukupinyjayanu.  Miyi miyaka.  Yatijarra
yaninjayanu.  Jarlwatakarirla yanu jurruwu.
Jarlwatakarirlalku yanu.  Ngamajanangukarirla.
Jarlwatakarurla kalkurni yanu.  Kurlirralku yanu;
yatujumpayikirli.  Jarlwatakarikirralku yanu; wirriyawiyi
yanu kamparrujuku.  Ngula pinarni yanurla.  Karnta
manunjurnurni.  Wirrijikilajinta yarnkaja.  Yanupala
jurruwa.  Kanunjumpayipala yanu.  Ngulajangka yirrarnurra
jarlwatakarirla.  Kulkurru yirrarnurra.  Yanupala yarda.
Kulkurrulku-lki yanu; yardapala mapirrilki.
Kaninjarralkulpala.  Yukajapala.  Wiyarrpajarraju.

    
wanyaparntajarraju.  Yukajapala yankirrijarraju;.
Mangkururlalku nyanungurlalku;.  Ngulapala karanjurrkangu.


Miyaka ngurrjumaninjayanu.  Miyalujangka.  Yirrarninjayanu
-- miyikarilki.  Kapu nyampurlajala yirrakarla warlpirirla
nganimpanyangurla.  Nyampurla karlumparrajayiti.  Miyiji
kapu yirrarninjayantarla.  Yatijarralkujanakijirninjayanu
miyiji.  Miyakaju.  Mangarriji.  Yirrarninjayanujana.
Yatijarra; jarlwatakurra kujurnu.  Yirraninjayanu.
Kirrirdikirrirdilki. Kalkurninya rdangka(rl)rdangkarlpaju
yirrarninjayanu.  Witawitaju.  Yatijarralku wiriwiriji.
Kirrirdimpayinyayirni.  Kijirninjayanu.

    
Witawitalku kalkurniji.  Witawita miyipardu.  :
Nyiyajangka yankirrirli miyaka ngurrjumanu..  Miyalujangka.
Ngurrjumanu miyalujangka.  Ngurrjumanu.  Miyalujangka ngarilpa
kanjanu.  Kapu nyampurlajala karlumparra palkajarriyarla.
Yatijarralku kijirninjayanu.  Yapakarirlalku.  Mulpurrarlalku.
Mulpurrarla manu; kurrinjirlalku.  Kijirninjayanu.  Yatijarra;
kijirninjayananya.  Ngapangkalku -- kalkurni kujurnu laajiji;.
Kalkurnilki.  Pinka yaninjarla yaninjarla yanu; yanu warrarda;
kujurnu; lawalku yukaja.  Ngapangkaju.  Kaninjarra yukaja.  Ngula
yanu warrarda.  Kaninjarra kujapala wiyarrpajarra yukajalku.
Ngapangkalku.  Kaninjarra.  

    
Kunangurlu.  Ngajarninjayanu. Ngula parnkanjayanu.  Wajirlilki
parnkaja.  Lawalparla patakarrinja yanu.  Parnkanjayanulpa.
Ngulalpa yarda wantijalparla.  Patapatakarrinjayanu.  Ngulalpa
parnkanjinanu.  Yardalpa kujurnu.  Nyanjayanulpa pina.  Yilpala
jirramarlujuku.  Yilpapala nyanjayanu.  Kijirninjayanulpapala.
Nyanjayanulpa. Kirrirdikirrirdilki; yatijarralku kijirninjayanu
( kujirninjayanu) pala;.  Kalkurningirlipala --
kijirninjayanu -- rdangkardangkarlpanyayirni wita.  ;pala
kijirninjayanu.     Wita kalu karri.  Witawita kalu karri
rdangkarlpa.  Murlurrpa.

    
Murlurrpajangka kalu karri; nurrku.  Ngapiripiya.
Rdangkardangkarlpa.  Nganayi kalu karri; karrungawurrpayijala;
ngapiri.  Ngapiripiyayijala ngari; rdangkarlrdangkarlpa kalu
karri.  Karrungawurrpayijala.  Tinjil kalu karri.  Watiyakari.
Yatujumparra ngula kalu karri.  Murlurrpa kalu karri;
watiyayijala;  nganayi kalu karri; wirimangurru.
Manjapiyayijala.   wirimangurru; Rili  ngulakarnalu
pakani.   
Ngari karnalu -- nurrkurlangu pakani(yi).  Karliji.  Manu kirnalu
pakani; lanjutu . Watiyakari.  Wirimangurrurlangu
karnalu pakani.  Kanapakarrarlangu.  Ngari karnalu
nganjinypakani. Jarntini karnalu.  Wurdujumani karnalu.
Yurlpangku karnalu mapani.  Kiri karnalurla yirrani.  Mirta
karnalu wurdujumaniyijala.  Ngulakarnalu;  mirtaju
pakani; urrangkurnalu wurdujumani ngawujangkaju.   

    
Matingkarlu kalu pakani; pakani kalu, nganjinpakani kalu.
Karliji. Mayingkarlu.  Kanyi kalu, palyangku kalu jarntini.
Jarntini kalu palyangku.  Karalykaralymanili.  Karalymanili;
katinili.  Wurdujumanili.  Ngurrjulkulu nyanyi.  Warlungkalu
yirrani katinili.  Nyanyili jungarnilki.  Ngulalu walaparrini
wardalyalkulu kijini .  Ngurrjulu nyanyi.
"Ngurrju nyampuju."  Yungukalunyanu yinyilki yajarrilki.
Ngurrjulku maninjarla yinyirla.  Ngurrjulkuju, yungurla
yinyilki;. Wurdangkulu pakani, mayingkarlukirlili pakarninjarla
wurdujumani.   palyakurralkulu kanyi.  Jarntinili,

    
jarntirninjarlalu ngurrjungurrju mani.
Palyangkulkuju; jarntini kalu;.  Jarntini kalu palyangkulku.
Ngulalunyanu yinyirralku.  Ngurrjumaninjarla.  Wurdujulkuju.

  Ngari kalu
pakani; majurlanguju, ngurrjumani kalu, mayingkarluwiyi.
Witamani kalu.  Ngulajangkaju, warlukurra kalu kanyi;.
Ngurrakurra;. Majaniwiyi kalu.  Warlungka.  Ngurrjumanili;.
Yardalu jarntini.  Karalykaralymanilkili.  Wurrangkulu
karalymani.  Ngurrjumanili;.  Nguntupinyilkili yangka.
Pikirrirlalu yirrani.  Wurdujumanili.  Nyanyili;.
Walaparrinili.  Wurdujulku parnka.

    
kijinili.     Ngari
kalu wita pakani -- jarntini kalu, karalymani wita. -li
yirranili.  Pulkungku kalu -- wawirrijangkarlu -- warini.
Nyanyilkili.  Ngulalurla wawirrirlangku wurru kanyi;.
Narnngupardurlu -mani. Kajikaju
puulymardani.  Kujalu.  Pulykungku.  Yali narnngupardurlu.
Kajika pulykurlangu -mani.     Ngarri kalu mayingkarlu pakani.
Pakanili; rdakuwiyi kalu pakani.  Wanapi.  Ngulalu;
ngirirrngirirrpakani.  .

    
Ramarrajarralu pakani.  Rdakulpamanili.  Ngulajangka kalunyanu;
nyanyilkili miyimiyinyanyi;.  Kanyilkili.  Ngurrakurra.
Palyalkulunyanurla mani.  Palyangkulkulu karalykaralymani.
Yinyili;.  Narnngulkurla yangka wita yirrani.  Kurlardaku.
Yanilkili- yurlpangkulku mapani.  Ngurrjulkuju;.  Kajili
mukujarntini..   
Ngari kalu wita pa--;. wirijarlu pakani -- wiri kalu pakani;
nyulyupakanilki .  Kanyirralu; kanyirralu;
pakanili.  Mayingkarlu wiyi.  Pakanili... witakarralu pakani.
Yirili yampi wirijarlukirli.  Pakanili

    
witamani; kanyili.  Palyakurralku.  Nyanyili; pakanili
palyangkulu jarntini witakarra;. jarntinili; witakarra;.
jarntinili; ngulajangkajulu yarda majaniyi.  Majanilki kalu.
Ngulajangkalu nyanyi; yardalu jarntini wita; kirilkilirla
yirrani; nguyungkumanili. Yiriji.  Ngulajangkajulurla -- kirilki
yirrani.  Yurlpangkulkulu mapani.     Ngari kalu; mardani..  kalunyanu wanarri
pantini.  Kulalpalu kijikarla -- lawa.  Ngari kalunyanu
yapamiparlu wanarri pantini.  Ngulakalunyanu pantini;.  Wanarri;.

Yajarri kalunyanu -- jarnku pantini.  Yapajarrarlu
kapalanyanu.

    
Murlujarlu  karntangurlu.     Ngari kalu ngurrjumani -- rdaku kalurla
pangini. Kaninjarra.  Ngula kalu mani wanapiwiyi.  Ngula kalu
tirlpimilki. Witawita.  wurrangkulu tirlpimi; ngurrjumanili.
Nyanyili.  Ngulalu mani wurdujunjarnirri .
Kantinyayirniji, kantiyiji.  Ngula nguna; ngulakalalu -- rdaku
pangurnu.  Manu kalalu.  Ngula kalalu yanu; ngurrjumanu kalalu
ngurrangkarlu.  Ngari kujakalalunyanu pajurnu.  Nyurruwiyi.
Kalalunyanu wirlampirli ( wurlampirli) pajurnu.
Wanarrirlangu.

    
Kilpirli kalalunyanu pajurnu. Wurlampirliji. Nyurruwiyiji,
kardiyawangurlawiyi.  Wurlampirlikirli. Kalalunyanu pajurnu.

 Nyarrpara kalankulu yanu,
janganpakuju, kuyukuju.  Ngari kalarnalu yanu;
kalarnalujana wiliyawiyi yitakimanu .
Ngulajangkuju kalarnalu yanu; watiya(ku?) kalarnalurla
nyangu.  Kankarlarrarlu -- kujarlu.  Watiya(ku?)
kalarnalurla nyangu.  Kalarnalu wariyanulku. Kalarnalu
nyangu.  Kalanganpa nyanguyijala nyanungurluju.
Kalarnalurla pakarnulku.  Mayingkarluju. Kalarnalu pungu;
kalarnalurla kuna manu.

    
Kalarnalu manurra.  Ngulajangka kalarnalu; yurdikarikirralku yanu
kalarnalu nyangu yarda.  Janganpakarilki.  Kalarnalu; pungu.
Jirramarlangu kalarnalupalangu pungu.  Ngulajangka kalarnalurla
kunamanu kalarnalurla.  Ngula kalarnalu yanu.  Kalarnalu pungu
nganayilki.  Pakururlangu minangka.  Ngula kalarnalu pina
yanu.  Ngurrakurralku.  Kalarnalu kangurni.     Ngari kalarnalu maninjayanu.
Kalarnalu maninjayanu;.  Kalarnalunyanurla wita kangu nganayi --
kurru.  Nyanungukuju nganjawarliki kalarnanyanurla -- yirimanu.
Watiya(lku).  Witapardu(lku).  Ngulakalarnalu kangu;.

    
Kalarnalu turlturrpa panturnu.  Watiyakurra
kirrirdimpayikirra.  Witakurra. Kalarnalu panturnu -- kalarnalu
kangurni.  Miyi ngari kalarnalu ngarnu.  Nyurruwiyi.
kardiyawangurlawiyi.  Kalarnalu ngarnu.  Ngula kalarnalu
warlungkalku purraja.  Kalarnalujurlkulypakarra (jurlkulypa  murntu) purraja.  Warlungkalku.  Kalarnalu
warlujangkalku ngarnu;. Nganyjawarliji miyiji..  kalarnalu
ngarnu.  Watiyarla ngula kala yurdingka ngunaja turlturrpa.
'
kalarnalu panu yirrarnu kalarnalu.   
pawala .  Ngulakalarnalu karlaja.  Karlangurlu.
karlarnalu karlanjayanu.  Ngula kalarnalu -- karlanjarla;
warlu kalarnalunyanurla yarrpurnu.  Kalarnalu purrajalku.
Kala jankaja pirdangirli;.  Ngula  kalarnalu yarda yanu.
Kalarnalu yarda karlaja.  Kalarnalu karlanjayanu.  Yardarni
kangu kalarnalu.  Yirrarnu kalarnalu.  Miyi kalarnalu panu
karlaja.  Yarla; miyi kalarnalu karlaja.  Kaninjarra kala;
tiitiirlparnkaja.  Ngaka pirriyarlayijala. Numa wantangka,
wantangkaju lawa.  Pirriyamiparla kala; pardija.  Yarlaju.
Manu kalarnalu ngamarna karlaja.  Ngamarna kala yangka
parnkaja.  Kalarnalu karlajalku.  Kaninjarra kalarnalu
karlajalku -- rdungkurrpungu;

    
kalarnalu karlanjayanu.  wirijarlu.     Kankarlu ka nguna.  Kankarlungurlu.
Ngamardinyanungurlu.  Ngula ka ; pinkalku nyina
miyiparduju. Kaninjarra ka nyina.  Panujarlu kalu.  Kurdukurdu
kalu nyina.  Miyiji.  Ngula karnalu karlami.  Ngamarnaju,
mardilika ngulaju pinka pardimi.  Mardijikapardi pinka.
Kanunjumparra ka yanirra ngamarnaju.  Ngula karnalu -- ngamarnaju
ngarrini miyipardukari.  Ngula ka karri.  Kankarlungurlu ka --
karrimirra.  Miyipardukari.  Ngula ka karri.  Kankarlungurlu ka
-- karrimirra.  Wipiwipimika.  Ngula karnalu -- ngamarnaju
ngarrini;. Mardi ka kanunjumparra pardi, pinka ka
tiirtiirlparnka.  Pawalalku.

    

  Kakarrara, purda,
parnkaja.  Kakarrarapurda parnkaja. Parnkaja; kulkurru karrija
nganayirla.  Jamirrkangurla.  Muljungka.  Ngula piriwalku
kankarlarra karrija;. ngula piriwalku kankarlarra karrija;.
ngulangurlu; paarrpardija.  Ngurungkalku yanu.  Ngaka
walyangkajarrija  --
walyangkarlarlayijala.  Warnirrirla.  Ngulajangkaju yanu;
kulkurru karrija; pamarrpakurra yanumpa nganayikirra.
Kiranitikikirra yanumpa.  Ngulangkalkupalanyanu kumajimanu.
(warurnu)
Nyanu.  Kakarrara yanu; wita ngarnu nganayi.  Wulyuwulyu.
(tungunypa) Kakarrara yaninjayanu.  Ngulajangkaju yanu; lungkarda
ngarnumpa.  Kajilpa karrija. Ngarnangka.  Ngula ngarnu.
(ngarnangarnarla

    
ngulajangkaju kakarraralpa luwarnu(luwarni?) yumurru.
Wijingkilki. 
Wijilkipala ngarnumpa.  Karnta -- karntapuka yirrarnumpa
kulkurruju;. wirriyalku yanu; karntajarra yungupalangu
nyangu.  Karntajarralkupalangu nyangu. Kajipala --
ngurlupardu -- parrulyurlaju -- katurnurni pardija.
Rdilykirdilykipajurnupala watiya.  Ngulajangkaju yanu;
karlarra -- wirriyaju -- yajarninjurnulku.   Yanurnipala;. karlarni;. kakarrarnipalajana jangkardu
-- yanu.  Ngarnulkupalajana.  Warnayarrajarrarluju.
Karlarrajangkarlu.  Ngarnulkupalajana. Ngulapala kaninjarra
ngulangkakirli yukaja -- ngakapala yinya kakarrara --
wilypipardija.

    

  Ngari karnalu jana;
yurlpulyparlumani karnalu; wamuluju; wanjarriki karnalurla
pantini -- nganayirli.  Yurlpangku.  Wanjarriji  kujarnalu
pantini karnalurla.  Kijini karnalujana.  Kurdungurlurluju.
Kirdapatukuju.  Kijinirnalujana;.  Kurtarirnalu janarla warini.
Ngulakarnalu -- nalujana kijini muku.  Kijinirnalujana.
Ngulajangkaju; kijini karnalujana; walyalku karnalujana; rdakulku
pangini.  Ngulangkalkulu pinyi.  Parnpaju.     Ngari kalu -- witajarra
kalunyanu yirrani jalpirrpajarra.

    
Wanarrijarrarla.  Wirijarrakula ngari.  Yani kalu; yani kalu;
nganayiki kalurla warrirninjayani.  Jintilykaku.
Yurayurayaninjayani kalu.  Kanunju.  Nyanungupiyayijala.  Ngula
kalu yanirni, pirrimani kalu walyangka.  Ngulajangkajulu;
pakanilijanarla them'.  Pakanili watiyarlu.
Watiyayijala.  Ngulalujana kurdungurluju wangkami.  "Kanunjulurla
nyanjayanta.  Yarnunjukurlu.  Kuyuku.  Nyanjayantanyanurla."
Ngulajankaju ka yanirni.  Kanunjulku.  "Yilyanjayanirla.
yantanyanurla."  Yaninjarniyani.  Ngulajangkaju pinjarniyanilki;.
Murdingkilki ka pinyi.  Murdingkilki ka pinjarni yani.  Pinjarni
yaniwiyi;.  Ngulajangka

    
kunamurrumurrulku (finish)-jarri .  Ngulakirli pinyi.


Ngarilpalujana luwarnu; kujalpalu nyinaja, nyurruwiyijilpalu
nyinaja; walypaliwangurlawiyi.  Nyinajalpalu jarntupiya.  Kalalu.
Manangkarrarla kalalu nyinaja.  Jalangu kalu nyampuju kalu
nyinami; kardiya wiriwiri. Ngulakalunganpa nyina. Nganimpakulku.
Nyurruwiyijilpalu nyinaja; ngarilpalu wapaja.  manangkarrarla.
Kalalu nyinaja wurulywurulynyinaja.  Manangkarrarlaju.  Mulju
kalalu pangurnu.  Kalalu ngarnu.

    
Kalalu wapaja purraku .  Purraku kalalu warru wapaja.
Kalalu wapaja; kalalunyanu ngaka; muljukarilku.  Kalalu nyangu.
"a: nyampukirli purrakuju.  Nyampukirli purrakuju. Panginirlipa
-- yirlipa ngani. Purraku."  Nyurruwiyiji kujalpalujana luwarnu;.
jarlupajuwangurlawiyi;. jalangujarra kujakalunganpa nyinami.
Jarlupatuju.  Kalunganpa kardiyaju.  Nganimpakulku.

    




  Kurlarda.  Kurlardarlu kalu pantini kuyu..

karnalu purramilki. Parlkungka karnalu purra kuyu..
Pajinilki karnalu jarnngijarnngimaninjarla;. yangka
ngurrakurrarlu.  Kuyulku karnalu kanyi ngurrakurra.
Yapakariki karnalurla yinyi yangka... ngulaka yantarli
nyina.  Ngarnilki kanalu;. Ngarnirnalu -- ngarni; ngarni;
mukurnalu ngarni.  Yangka wirlinyiwarnurluju. Yinjanirni
kuyu.  Ngurrjukarna wangka;. (yuwayi, ngurrju kanpa
wangka.)   Wirlinyi.
Yantarliwarnu (ku?) (yi?)karnalujana wirlinyiwarnurlu
yinjanirni kuyu..  Purlkapurlkaku kapi yangka ngulakalu
nyina wurlkumanuwurlkumanu yangka nyanungupatu -- yantarli.
(ka?)-rnalujana kuyulku yinyi yangka
wirlinyiwarnurlu.     Karnalu ngurrjumani; jirrkarli
karnalu -- yirrarni -- wirlingkiwirlingkiyijala wawirrirli.
Wayirninjarla (warirni-).  -rnalu yanilki wirlinyi;.
kuyukulku pantirninjaku.  Kuyulku karnalu pantirni;.

    
purranjarlarnalujana kanyi yangka purlkapurlkaku -- ngurrakurra.
Yangka nyanunguku.    Kala -- taparra.
Jirrkarli karnalu -- yangka -- watiyakurra  yirrarni.
Wayirnilki karnalu..  Pulykungku.  Kurlardakurraju.  Yangka wiri.
Ngulalku karnalu pantirni kuyuju.  Jirrkarliparntarlu.     Narnngu karnalu
yirrarni, wirlingki (yami)-rnalu wayirni wawirrirli pulykungku.
Wayirni wayirni; palyalku karnalurla yirrarni yangka wita --
palya.  Ngulalku karnalu kanyi -- pangkala ngunami.. Ngularnalu
yani kuyukupantirninjaku.  yani kuyuku pantirninjaku.     Palya -- yangka marnajangkarnalu ngurrjumani
palyaji. Marna wirijangka marna.  Pakarnilkikarnalu --
warlungkulku(ka)rnalu purrami -- pirdijirrilkirnalu 
mani.  Pirdijirri piyalku.  Palyaji.

    

  Kurlarda karnalu
kijini (pikirrijangurlu) pikirriparntarlu.  Narnnguparnta 
pikirriji..  Ngulalku karnalu pantirni = kurlarda yikarnalu
kijini pikirrirli.     Pikirri karnalu ngurrjumani palyangku.  Palyangku
karnalu pirrkini.  Pirrkini yirnalu pirrkini -- ngurrjijuarri
yangkarnalu nyanyi kari ngurrju nyampuju pikirriji.
Minmilpinyilkirnalu kurlardalku;.  pikirrirliyijala..
Minmilpinyirnalu kari ngurrju nyampujaw.  Ngurrju waja.     Kala; karnalu
purdanyanyi kari pirrjirdi nyampuju.. Kurlarda ngurrju..
-rnalu kuyukurralku yani pantirninjakulku.  Wawirriki.


Kala wardiji.  Wardijijangka;.

    
Wakirlpirri.  Wakirlpirri yangka kurlarda kirrirdikirrirdi
ngulaka pardi nyanungu -- murnma yangka wita ngulaka pardimi..
-rnalu pajini ngula.  Kurlardalkukarnalu ngurrjumani;.

karnalu tiirlpinyi; raparralku wita yirrarninjaku.
Taparralkurnalu yirrani;.  pikirri yangka ngurrjuparnta 
pikirri ngurrjukurlu.  Ngurrjuyitala pikirriju.    Taparra karnalu ngarrini kurlardarla yikarnalu
murupinyi.  Kirrirdikrda -- kurlarda karnalu ngurrjumani;.
wayinilki karnalu.  Pikirrirlilki karnalu marnpini;.  "a: Kari
pirrjirdi nyampujaw.   kuyukulku ngarrarna yani jalanguju."

  Kala palyangku
karnalu ngurrjumani.  Palyangku karnalu ngurrjumani;.

    
Minmilpinyiyijala karnalu kari nyampuju pirrjirdi ngurrju.

ngarrarna kuyukurralku yani wawirrikirra --
pantirninjakulku.     Kala, wayini karnalu pulykungkuyijala
-- nalu wayini -- wakirdi karnalu yirrarni.  Kirrirdimani karnalu
kurlarda.  Yangka tangkarlpa ma;. tangkarlpa kurlarda;.
-rnalu kirrirdimani -- ngirntingkilki
wakirdirnalu wayini.     Wardiji.
Wardijijangka(ka)rnalu ngurrjumani wakirdiji.  Wardiji karnalu
jiyilkijini.    Taparra -- nganayi
wardijijangka , wardijijangkayijala taparraju.  
yirnti karnalu ngurrjumani -- wakirdi kirrirdimani karnalu
kulkurru rdangkarlpa.   kirrirdijarrilkinyanunguju.

    

 Wawirrijangka.
Wawirri mirrijijangka.  Wilypimani karnalu wawirri, -rnalu
kurlardalku wayini ngirnti.  Ngularnalu kirrirdimani yangka
kurlarda.    Kala wilypimani
karnalu.  Pulyku karnalu wilypimani mirrijijangka.  Pulyku
karnalu kirri(rdi);. wilypimanirnalu;. kurlardalku ngirntilki
karnalu wayini kurlardalku ngirnti. Wakirti  wakirdi.    Mirriji nyampu -- wawirri.  Pulyku yangka
ngulaka ngunami kanunyjumparra. Ngula ( ) karnalu wilypimani
pulykulku.  Kurlardalkurnalu kirrirdimani; nyanungurluju;.

    

   Wardijijangka.
Wardijijangka karnalu li-;... tirlpinyi karnalu
larrapakani.. -rnalu pikirrilki ngurrjumani.  
Pikirrirli karnalu mardani.. Minmilpinyi karnalu kurlarda.
Pikirrirliji.  "a kari ngurrju.  Pirrjirdi.  Kukurna
kuyukulku yani."     Takangku karnalu kijini warnti.
Warnti karnalu  ngarrini.  
Kurlardapiya wiri.  wakirdilki = jirrkarliyijala ka
nguna wiri -- kirrirdi.  Ngulaju warnti karnalu ngarrini.
Warnti.

    

    Kala wakirlpirri;. Wardijijangka karnalu
ngurrjumani.  Wardijijangka; wakirlpirrijangka -- jirrima.
warnti karnalu ngurrjumani;.     Pirrkirni karnalu pilirripilirrimani wakirdiji.

  Warntingki
karnalu pantirni.  Takamiparlu pikirriwangurlu.  Ngari
karnalu mardani kulkurrukari warntiji.  
Kurduju.  Kurdujulku karnalu martarni. Miri karnalu mani
rdilypirrmani -- yinirntijangka.  Yinirntirnalu tirlpakani;
kurdujulkurnalu ngurrjumani. Karlilkikarnalu ngarlkini.
Kapu kuturu.

    

    Pirrkirni karnalu. Kurduju karnalu ngurrjumani --
mirilkirnalu pantini;.  takakulku martarninjaku.
Kulkurrukarirli;.  Yukamilkirnalu; kulungku ngularnalunyanu
pinyi; -rnalu ngarlkirnilki karliji. Kurdujurlu.  
.  Kurduju karnalu mardani
takangku.  Ngarlkirnilkirnalu karliji;.  miri karnalu mani
kurdujuju..    Kala; miri karnalu mani. Miri karnalu
mani; takaku yirnalu takangku wultumanilki .
Takalkurnalu yuka(mi) miringkalku;. Ngulalkurnalu
tarrimartarni.    Yinirnti;
karnalu ngarrini yinirnti wilpayiwatingki.
Tirlpinyilkirnalu kurdujulkurnalu ngurrjumani. Yinirntiji.

    

    Wilpayirla ka karri.
Wilpayiwana.    Pikirrirli. Pikirrili karnalu martarni. karnalu
kijini yangka pikirrirli karnalu kijini kurlardaji,
kurdujurlu   ka(rna)lu ngarlkirni.  Kurdujurluyijala
kalu ngarlkirni.  Kurlardayati.     Palyangku karnalu ... mayingkarlu
yikarnalu pakani; palyangkulkurnalu; pirrkini.
Karlilkirnalu narntirnpakarninjarla ngurrjumani.  Karliji.
Karli -- wiriwiri.  kulukungarntirliji.
Kulungkulkukalunyanu luwani karlingkilki;. -li yangka
kurdujurlu ( ) ngarlkini.     Kala wartijijangka;
wakirlpirri karnalu ngurrjumani.  yangka manangkarrawana.
Ngulalku karnalu ngurrjumani.

    

    Manangkarrawartingka.  Wakirlpirriji.
Pirjirrti karnalu tiirlpinyi mayingkarlu.  Ngulalkurnalu
ngurrjumani palyangkurnalu pirrkini;.  Ngurrjumanilkirnalu.

  Wakungkurnalu
kijini.  Wakurturdurluyijala.  Karliji. Luwani kalunyanu
kulungku karlingkiji;.     Ngurrjumani karnalu wirikirrirdi.  Ngurrjumani
karnalu, karliji, kulukungarntirli, kulungkulkulunyanu
luwarni yangka karlingki.  Wiringki.     Wirlki karnalu
ngarrini.  Wirilki karnalu ngurrjumani -- nganayiparnta.
Ngulaka(rla?) wirlki nguna kirrirdi, -rnalu
ngurrjumaniwirlki karnalu ngarrini -- wirlki.

    
Karliyijala karnalu ngarrini nyanunguju.   wirlki.

  Ngurrjumani
karnalu narntirnpakarniyijalarnalu ngurrjumani..
Langaparntalku nguna wirlkiji. Langaparntajarrilki.
Wiri.     kankulu wirlkiki?
Pirrkirni karnalu.  Wirlkiji.  Ngurrjumani karnalu wiri;.
ngurrjumanirnalu;.  ngakarnalu yangka kulukungarntirli
-- mani kalu.  -linyanu luwarni  kulungkulku.
Wirlkingkiji.     Kuturu karnalu
ngurrjumani wiri -- kirrirdi.  Pakarninjakungarntirli.
Kuturuju.  Wartijijangka (ka)rnalu ngurrjumani. Wirilkirnalu

mani ngurrjumanirnalu wiri kirrirdi.

    



 Kana kalu ngurrjumani
karntangkuju.  Larrilpimaniyijala kalu.  Kanaji.
Yarlakungarnti; yarlalku kalu karla.  Miyi yangka yarla.
Ngulalku kalu karla; karntangkulkuju. Ngurrjumani karnalu.

  Karntangku kalunyanu
ngurrjumani nyanungurlu.  () Yarlalku kalu karlami.
Takungka.     Miyi yarla
pujungawurrpa.  Manangkarrarla ngulaka nyinami.
Miyilkirnalu ngarni.  Yarlaji karlanjarla.  Karntangkulku
kalu karla yangka miyi.  Kanyirni kalu.  Ngurrakurra.

    

  Kala warlayayipinyi ngamarnaji.
Yukanjayani.  Yiwirri kanjayani kanunju.  Miyilki palkajarri
kanunjulku yarlalku;. ngamarnayati;. yintirti
nyanungujangkajuku waalywanti. Ngamarnalku ka ngunami 
kanunjulku..      Kala walyantimi
ka yukamilki kanunjulku..  Ngamarnajarrilki miyilki
ngamarnalku palkajarri kanunjulku. Walyangka.  Pawalalku
pinyi.      Pawala karnalu ngarrini
yarla.  Yarlalku; pawalalku pinyi yarlangkulku.  Miyilki
palkajarri kanunju. Palkalku.   Kanyi kalu --
ngamingki.  Miyilkili panu karlami..  miyilkili kanyi
yangka kalinyanuku. .

    


  Ngami ka(rna)lu  ngurrjumani --
wiri -- yinirntijangka yijala. Ngurrjungkulku kalu kanyi
kujarlu  ngamiji;. miyilki kalu karla ngulakurraju.
Karlanjarla kanyili ngurrakurra miyilki. Ngarrkaku yangka --
nyanungunyanguku kalinyanuku.  Yinyilki karla miyi yarlaji;.
ngamijangkaji;. ngamijangkalku karla yinyi.. Kalinyanuku;.

miyilki ngarni.   Ngarrkangku kalu ngurrjumani.  Kalinyanurlu kalu
pirrkini kalu nyanungurlu -- ngamiji.  yinirntijangka.
Yinirntilki kalu ngurrjumani.  Ngamilkili pakani.   Lakurrurlu.  Lakurrurlu karnalu
pakani..  Pirrkinilki karnalu.  Palyangkulku.
Pakarninjarla. Ngurrjumanilkirnalu.

    

    Lakurru -- karnalu ngurrjumani
lakurrurlu lakurru yangka karnalu pakani walypalikirlangurlu.
Lakurrurlu. Ngulangkulkurnalu pakani yinirntiji;
pirrkirnilkirnalu palyangkulku ngulawarnuju.     Lakurru -- walypalikirlangu.  Karnalu
ngarrini lakurruju.  Lakurru yangka witawita -- walypalikirlangu.
Ngulangkulkurnalu pakani.  Martulku karnalu ngurrjumani;.
karntakulkurla;.     Yanmajirrirli kalu ngarrini.. "ilipe".  Lakurru;
mayingka karnalu ngarrini warlpirirliji.  Walkurrukalu ngarrini
karlumparrawarnulu -- waringarrirli.  .

    

   Martu karnalu
ngarrini -- warlpiriliji.  Nganimparluju.     Karntangku.  Karntangku kalu ngurrjumani
kanaji.  Karntamiparlu kalu ngurrjumani kanaji.    Pakani kalu.
Lakurrurlu.  Taalypakani kalu ngurrjumanilki kalu palyangkuyujala
kala kirrirdimani -- larrilpimani kalu.  Larrilpilki kalu
ngurrjumani larrilpiparnta kalu yani wirlinyiji.    Kana.  Kana karnalu ngurrjumani kalu larrilpi
manilki.   larrilpirlilki ka(rna)lu ngurrjumani -- yarlalku
kalu karla larrilpirlilki kanangkuju.

    

    Ngarlajiyi kalu
karla miyi wilpayingawurrpa.  Wilpayirla ngula ka nyinami.
Miyilkili karla ngarlajiyi.   
Miyi yangka yarla.  Yarlapiyayijala wita.  Wilpayirlalku kalu
nyina pirntipirnti wilpayirla. Ngulalku kalu karla miyiji.  

 Kala; pirntipirnti karnalu ngarrini
yijalkirriparnta .  Yijalkirrirlalku pirntipirntirla
yangka miyiji pardi ngarlajiyiji.    Parraja kalu martarni.

    
Ngarrkangkuyijala kalujana pirrkini parrajaji.
Yinirntijangkayijala -- jintajangka.  Parrajalku kalu ngurrjumani
--  Ngarrkangku.  Karnta nyanungunyanungu kalurla
ngurrjumani.  Kanyilki yangka; ngamirljirli; yaparranji witalku,
kurdulku, ngulalku kalu kanyi -- karntangku kalu kanyi yangka
kurdu ngamirljirli.  Takangku.  Ngurrjumani kalu
yinirntijangkayijala.     Kutururlu.  Kutururlu kalunyanu pakani.
Karntangkuju.  Kulungkuju..    Ngarrkangku kalu ngurrjumani.  Ngarrkangku
kalujana kalinyanuku.

    

   Kanangka kalu
pakani ngulyangka.  Wardapi.  Lajangka.  Pinyilki kalu kuyu kalu
pakani;.  Yangka kalu kanyi ngurra nyanungunyangu kurralku.
Wirlinyirli.     Kuyu wardapi.  Ngula ka
nyina manangkarrarla.  Yangka manangarrarla kalu nyina panu.
Wardapiji.. Karnalu ngarrini.. Ngulajuku.    Lajangka ka nyina.  Ngulangka lajangka.
Ngulyangkalkulu nyina kanunju.  Pinyilki kalu ngulyangka yangka
wirliya paranjarla;. pakanilki kalu karntangku. Kuyu.

    

   Kuyu wardapi.
Wardapi kalunyanu pinyi;.  Ngulalku kalu ngarni kuyu wardapi.
manangkarrarla ngulakalunyina panu.  Ngulajuku.     Wardapi -- ngulayijala kalu
pinyi wardapi.   kuyu wawirri.   
Kuyu kalu wawirri pantirni yangka kurlartarlu.  Wawirriji.  Ngula
-- wardapi kalu pinyi wardapi  kuyu.  Yangka wirlinyirli.
Ngulakurralku;. kalinyanuku;.

    

  Wawirri; wardapi.
Wawirri ngula.  Kalu pinyi.  Nyinjirri kuyu pujungawarrpa
wardapipiyayijala -- 2 -- wita. Ngulakalu pinyi.  Nyinjirri
karnalu ngarrini.  Wilypiringawurrpa.  Wilypirirla  ka nyina
nyinjirriji.  Ngulalku kalu pinyi;. kanyilkili yangka ngurrakurra

wirlinyirlimalku.   
Jularda.  .  Pama.  Jularda karnalu
ngarrini. Lakurrurlu.  Lakurrurlu kalu pakani.
Pilikantirlalkulu yangka jurupinyi;. Julardaji;.  Ngula kalu
kanyi (yangka) ngurrakurra.  Wirlinyirliji.  
Ngarrkaku yangka karntaku u: nyanungunyangu kalinyanuku u:
kirdanyanuku karla kanyi yangka.  Kapu ngamirninyanuku.

    

   Pulalypa.
pulalypa kalu pinyi.  Pulalypa  purlungawarrpa.
Kuluparntalku.  Kuluparntakajika pinyi ngarrkarlangu.  Ngari kalu
luwani -- wurnturungurlu.  Karlingki kalu luwani.  Kala kalu
watiyarlu kirrirtirli pakani.  Wirijala.     Kuluparnta pulalypaju -- kalaka pinyi

ngarrkaju.  Wurnturungurluju kalu pakani.  Kalu luwani
karlingki. ...kalakapajini . Wiringki.     Wampana ka nyina marnangka.  Kanunju
ka yukami marnangka.  Wali-li tardapinyi
rralku -- pantini ?tardapinjarlalu pantini kurlardarlu
wurnturungurluyijala.

    
Kurlardalu kalu pantini;. ngulaju karnalu ngarrini wampana.  Kuyu
wawirripiyayijala.  Wita. wita kalu luwani.  Pantinilki kalu
wurnturungurlu;. kurlardarluyijala;.  yirrinki .  Kajika wurulyparnka.  Yirringki.  Kalaka wurulyparnka
-- purdanyanjarla.  Yanirnilki; wurliya parami kari yukajalku
marnakurra; pantirnilki ka wurnturungurluyijala pikirrijangurlu.
Pikirriparntarluyijala wurnturungurlu ka pantirni.    Wampana.  Kuyu wampana.  Ngulajangka karnalu
ngarrini -- wawirripiyayijala wita.  Nganayilki yirrirnki.
Kajika wurulyparnkami.. Wurnturungurluyijala kalu pantirni
kurlartarlu.

    

   Mala. kuyu
malalku.  Kuyu; wawirripiyayijala wita.   yirrirnkiyijala
nyanunguju kajika wurulyparnkami.  jiljangawurrpa.    Jilja karnalu ngarrini -- tiritiri walya.
Purlupiya.  Wiriyijala ka parntarri; jiljaji.  Purlupiyayijala.

  Tiritiri kanalu
ngarrini walya.  Purlupiyayijala.    Marnangka ka nyina kaninjarni.  Yukami (ka)
-- marnakurrayijala.  Wampanapiyayijala.   wita.

    

  Marna karnalu ngarrini --
jiljangawurrpa.  .  Kanunju ka yuka ngurrangkurra.
Wampanapiyayijala ka nyina nyanunguju.     Pakuru. Pakuru
karnalu ngarrini.  Wali minangka ka nyina.  Parntarri
yirraninyanu ka minangkayijala. Pakuru karnalu ngarrini.
Jiljangawurrpayijala -- ka nyina jiljangka.     Mina -- ngurra nyanungunyanu.  Pangini ka;
parntarriyirraninyanu marnalku nyanungurluyijala. Yukami --
kanunjulku. Ngurrangka.   Wakulyarri karnalu ngarrini.

    

Kirdirrpangawurrpa .  Pirlingkalku ka nyina kanunju
lirdirrparla.  Wakulyarriji.  Ngirnti wujuwuju.  Ngirnti maru.

  Kirdirrpa kanunju ngulya.  Ngulya
karnalu ngarrini kirdirrpaju. Kanunju ka yukami.    Yarrkamardi ka nyina ngulangka
wirdingka.  Yarrkamardiji karnalu ngarrini;.  Ngulyakurralku
kanunju yuka;.  Rapitipiyarluyijala ka pangini ngulya witawangu.
Kanunjulku ka nyinami.   
Ngulyangka.  Payiniyijala nyanungurluju.  Yarrkamardiji,   Walyangka.  Ka nyina.  Kanunju
ngulyangka.  Pangini ka nyanungurluyijala jintangkulku.

    

   Kuyu karnalu ngani.  Yarrkamardiji.

 Wita.  Wampanapiyayijala wita.

ka nyina ngulyangka kanunju wirdingka.    wampana.  Wampana wiriji;. mala ka pala nyina;
wampana kapala ...  nganayi kapala nyina yarrkamardi --
witajarrajuku.  (malajarraju?)    Janganpa.  Ngulaju ka nyina wilypirirla.
Warrkani kankalarra -- wilypirirla ka yuka kanunju.  Janganpaji.
Ngulalku kalu pinyi.    Lakurrurlu
kalurla pakani.  Mayingkarlu.  Wali kalu pinyi kanunju
kirdirr(parla) ... nganayirla -- wilypirirla.

    
Pinyilki kalu; kanyilki kalu.  Kuyu.    Mimi nyuurlpari.   ngirntilki;
nganayi; tapurlapilki  ngirntiji nganayijarri.
Pina murupinyi  ngirntiji.  Narntirnpari.     Janganpa.  Janganpa karnalu ngarrini
wilypiringawurrpa.   jiljangka ka nyina.  Nyanunguju.
Kanunjulkuka nyina wilypirirla;. Warrkarninjarla;.
ngulangkalkukalu pakani.     Wirliya nyanngirrpari.
Nyanngirrnyanngirrparnkami ka wirliyaju.  Ngulajuku.

    

    Yumurru; wuliwani
.  Nganayi marumaru.  Yumurruju.   manu?
ngurrju.    yuwayi, mardani
ka pujaparnta.  Witartuwu ka martarni;.  wirriya mardukujarlu;.

wirriyaji mulaparntayijala wiri.   
Mula karnalu ngarrini.  Mula wirriyaji.. Pujaparntaji
mardukujaji.  Puja  ka martarni -- kurturtuwu  ka
martarni;.  martukujarluji;.     Kurlurrpa mula karnalu ngarrini jirrima.  

 Puja -- rurrpa.  Kurdu ngulaka martarni
yalirla.

    

   Yapapiyayijala
kartirdiji.  Martarni ka.   wita.  Kartirti ka martarni
janganparluju.  Ngulapiyayijala.     Wajirrki ka ngarni -- watiya.  Watiya ka ngarni
miyiji.  Ngula parla ka ngarni parla -- pirntirrikarralku .  Ngulajuku.  
Ngulyangka.    Marnangka ngarili
pangini marna.. .  Jiljangawurrpa.     Malaji kanyina; wampanapiyayijala ngirntiji.
Ngulapiyayijala.  Puja ka martarni..
Wita.  Wali ka martarni ngulayijala  kurduyijala.
Mardukujarluju;.

    

Wirriyaji yapapiyayijala.     Wampanapiyayijala wurliyaji.
Wampanapiyayijala.  Warliya kapala nyina -- jintajuku.     Wampanapiyayijala.
Ngulapiyayijala yumurruju.Ngari kapala nyina -- jintangkajuka --
yumurruyati.     Malaji ka
wapawawirripiyayijala.  Wampanapiyayijala.  Ngulapiya  ka
karrkami. Wampanapiyayijala.    Karrkami
ka -- wawirripiyayijala.   wita.  Nyanunguju.
Ngulapiyayijala juurljuurlpinjayani.     Nganayi.  Malaka ... purrujurru.  Nganayi
--

    
tipirri ka nyina wiri;.  mala ka nyina wita.     Kuyu.  Kuyu karnalu ngarrini tipirriji.
Jiljangawurrpa kapala nyina -- jintangkajuku.   Wiri.  Jiljangka ka nyina.  Marnangka 
kini ka yukami.. Kuyulku kalu  meat'
ngarni. Nyanungujarraju..  Kapala nyina mala; tipirri.

  Wajirrki.  Wajirrki
kalu ngarni. Miyi ka ngarni wajirrki.  Ngulangkuju.
Marna.    Wajirrki.
Marnayijala kalu ngarni.  Jintakarirliji ngulangkujuku.
Ngarni kalu marna.  Marnamipa.   Parlkungka kalu purrami. Rdaku
yikalu pangini..  Purramilkikarnalu ngulangka rdakungka.

    

 Jakarrpinyilkirnalu kilyirrparlulku.  Ngulalku
jankami;. Takungka..  Ngakarnalu yangka mani --  ngula
jankami ka, muntulkurnalu ngarni ( mani?) kuyuju.
Pajirninjayanirnilki -- takungka.  Ngulajuku.     Takungkayijala karnalu
purra pulalypaji.  Ngulangkayijala ka jankami.. Warlu
wiringkiyijala pulalypaji.. Ngulajukarnalu purrami.  Ngula
ka jankami;. ngarnilkirnalu yangka murntulku.    Pulalypa.  Kuyu.     Takungka karnalu ngarrini
kilyirrpaji. Kilyirrparlalku karnalu purrami.  Takungka.
Yinga pangkalajangka murntu pardi nyanungu --
murntulkurnalu mani;.

    
Ngarninjakungarntirlilki.-rnalu pajini.     Ngarrka karnalu ngarrini panu. Ngulaju
karnalu warrmarlaji ngarrini. Ngulakalu yalikarra yani.
Kulu.  Yapakari.  Yanirnilki kalu warrmarlaji.  Kari ka
warrmarla wapanjina"w.  Ruuturla waja.  Wurliya kalu wapami
warlmarla.  Ngarrka panu karnalu ngarrini warrmarlaji --
panu -- witawangu.    Ngula kalu
wapa yangka; yalikarikirra kalu yani.  Yani kalu; kululku.
Kululku kalu yani.  
Warrmarla karnalu ngarrini warlpirirli.  Warrmarlaju.
Mikijapi . Warrmarla yikarnalungarrini
milykakurlu warlpirirli; pintipuyurlu.   waringarrirli.
Yimi ngulakalu wangka  yimi.  Jintajuku.
Jintajukukalu wangka.

    

   Warlpiri.  Warlpiri karnalu
ngarrini ngaliyaji.  Ngaliyajili ngarrini pintipuyurlu.
Warlpiri. Warlpirilki karnalu wangka yimi.  Pintipuyurlu kalu
ngarrini ngaliya.  Warlpiri jintajaku.     Warnayarraji karnalu ngarrini ngapangawurrpa.
Warnayarraji.   Ngulaka(rlu)nyina nyanjawangu.  Ngari karnalu
ngarrini warnayarraji.  Wali nuulparna nyangkarla.  Nyanjawangu
murra.     Lantangka.
Lantangkarna palkajarrija.  Ngulangkajuku.  Wurliyajarrayirla.

  Lantangka.  Ngurra
lantangka.  Wurlayajarrayirla yangka parrparda.  Ngurrangkaju.

    

    Ngardijiji, ngardijiji --
kakarrarda.  .  Ngulangka kalu nyina
ngardijiji.  Purdanyanjawangulku -- wangkanjawangulku lirra.
Nuulparna wangkayarla.  Purdanyanyimipa karna.  Ngardijiji..
Wangka njawangurlu.     Ngarntajari.  Watiyarla ka nyina kankarlarra.  Wali
-- ngaka yangka wantangkayijala  kalu ngarni --
ngulaka janka murntu.  Ngula  karnalu ngarni.
Ngarntajariji.  Nyanunguju ka wanti.
Ngaka murntulku ka wantimi..  Ngulalku kalu mani yangka
walyakurra.  Ngulaka janka murntu.  
Yangka -- ngarrkangku.  Kapu karntangku.  Miyi kalu ngarni ngari
waparlkulku .

    
Maninjarla.  Wanta ngari wantangka..  Yulyurrpuju
lawarna..  Ngari wantangka.  
Waparlku karnalu ngarrini -- miyi karnalu ngarrini yangka --
yarnujukujarrinjarla ngulaka wantimi walyakurra. Ngulajuku
karnalu ngarni -- walyangka maninjarla.  Miyiji.
Ngarntajariji.    Jankanjawangu --
murnma.  Nuuka jankami yangka tarriji.  Ngulaju karnalu
ngarrini.  Ngaka karnalu murntu ngarni.  Ngulaka jankami.

 Waparlku karnalu ngarrini --
waparlkulku karnalu mani miyi.  Kanyi ngurrakurralku;.
ngarninjakulku;.     Miyi yakajirri. Murntuyijala kalu....
Yakajirri karnalu ngarrini miyi.  Yakajirriji
walyangawurrpa.

    

 Murntuyijala kalu ngarni.  Jankami
ka. Miyi yakajirriji;.  Manangkarrarla.  Ngulalku karnalu
ngarni.  Miyiyati.    Takangku kalu mani.  Pajini kalu.  Takangkulku.
Ngarnilki kalu yangka miyi.  Yakajirriji.  Murntuyijala ka
jankami.  Tarriji lawa.  Ngarninjawangu.  Murntu.    Takangku kalu mani.  Pajinilki kalu;.
ngarrkangku kantangku.  Witawitarlutuwu yaparranjirli
witawitarlutuwu yaparranjirli witawitarlu.  Ngarniyijala
kalu miyi.   
Yakajirri karnalu ngarrini -- pujungawurrpa.  Ngulaka nyina
manangkarrarla.  Ngula .  Miyilki.  Miyilki ka nguna.

 Miyi wita.

    

   Yaakiyi.  Miyi karnalu ngarni
yaakiyi..  Murntuyijala.  Ngaka wantangka yangka wantangka.
Murnma  karnalu mani.  lurlurpinyili takangku.
Wali walyakurralkulu wanti. Manilki karnalu
walyangkayijalarnalu mani.  Miyi  -- miyiyijala
ngulalku.   nganayi maru.  Marulku karnalu ngarni.
Pirlamipiyayijala .   Parntapirla
karnalu yirrani.  Parntapirla.    Kala wardijirla.  Wardijirla ka karri
yaakiyiji.  Miyilki janka;. jankamilki; ngularnalu yangka
parntapikirralku yirrani.  Walyangka.  lurlurlpinyi karnalu
rdakangku karnalu lulurlpinyi.  Ngarnilkirnalu
parntapikirrarnalu yirrani;. miyilkirnalungarni
parntapirlayijala.

    

 .  Miyi yaakiyi.  Yurrpurluju karnalu ngarrini
yaakiyi.  Ngulalku karnalu ngarni -- yurrpurlu .
Ngurrju.   
Walpajirri -- ngirnti jirnjirlpari.  Ngirntiji --
jinjirlpari.    Walpajirri wita
rdangkarlpa. Wita.  ka ngulyangka witawangurla nyina
wiringka.  Nyanungurluju ka pangini ngulyaji. Wiringka ka
nyina.    Pangirninjarla.
Pangirni karnalurla.  Kanangku karnalurla karlami.
Panginilki rdaku witawangulalkurnalu ngangini;.  Nganayi
witawangurla rdakungka.  Nyanungunyangurla walyangka.
Ngurrangka nyanungunyangurlayijala ka nyinami.  Wirilki.
Ngulya witawangu.  
Wurliya narntirnpari.  Wurliyayijala juurljuurlpinjapanu
yangka.

    

 Wurliya witawanguyijala witawangu.    Ngirnti jinjirlki.  Jinjirlpardi
ngirntiji.  Nyanunguyijala ka nyina jintangawurrpa.   Pangini karnalurla. Ngulaji.    jinjirlpari karnalu ngarrini kuyu.  
pajinilki kalu.  Ngirntiyati.  Ngari kalu purra
kujajungirntiparntajuku. Purrami kalu.  Ngarnilki karnalu
kuyu yangka.  Nyanunguju.  
Ngirnti kalu pajini.  Jinjirlpari.  Wali kalu jinjirlalku

mani.  Jinjirlalku kalu wiri  mani.
Ngirnti jinjirlki.  
Nganayi ka ngarni -- pingirri.  Pingirri ka ngarmi,ngulaka
ngarni pingirriji nyanungurluju.  
Pingirri karnalu ngarrini -- nganayirla ngulaka nyinami.
Mingkirrirla. Ngulalku ngarni ngarni ngarni;

    
pangirniyijala.  Takangku.  Mingkirrirla. Ngarnilki ka panu
nyanungurluju.    Pingirri wita.
Wita pingirri.  Wita.  Witawita.   Marurtuwu ka
ngarni..   Ngulaji; nganayi -- jaku marnta.
Jakumirnta.  Ngulaka mingkirriji ngurrjumani; wiri.
Mingkirrilki ka ngantirni;.  Yali  ka ngarni.
Walpajirrirliji.  Walpajirrirli. Ngarni ka nyanungujuku.
Ngulaka ngantirni mingkirri.  
Mingkirrirla ka nyina yutunypaju.  Kanunju. (kaninjarra
walyapuru nyina; wali ngantirnilki nyanungu kankarlu)
walpajirrilki yanirni; wali pingirrili ngarni yangka;
warrikirtikirti ngarni.  Kankarluwarnujuku. Kanunju kalu
yutumypa nyina nyanungujuku.  Walpajirrikirlangu miyi.
Nyanungukurlangujuku.

    

    Yinarlingi jiriparnta.  Purlungkalku ka
nyina.  Pingirriyijala (ka) ngarni nyanungurluju.
Pingirriyijala (ka) warrikirtikirti ngarni
mingkirrikarimingkirrikari.   jirikirli.  Witawangu
jiri.  (121   Purlungka ka nyinami.
Pirli nyampupiya.  Ngulaka parntarri.  Pirlingkalku kalu
nyina; kirdirrparla kanunju -- yukami kankarlu.  Kanunju ka
yukami purlingka.   
Yankirri.  Yankirri karnalu ngarni.  Ngartarriparntayijala
nyanunguju.  Yapapiyalku.  Yapapiya ka wapa kirrirdi.
Kakarda kirrirdi.  Yankirriyati.  Kuyu kalu ngarni ngula.
Pantirninjarla.  Kurlartarlu.    Ngartarriji karnalu  mani.  Pajini
karnalu ngartarriji.  jakangka.  Jakangkalu ngardarriji
mani.  Ngulakalu pajini.

    

   Jujuku.  Martarnilki kalu.
Jujulku kalu -- pinyi.  Ngartarriparntarluju.  Ngartarri
kalunyanu wayini jurruku.  Yangka jujuku.     Yurrungku.
Yurrungku kalu ngurrjumaninjarla.  Walujangka.  Luwanilki
kalu. Ngula. kalu ngurrjumani wirilki;.  Ngulalku kalunyanu
wayini.  Jujukungarntirlilki.    Yurru
yapa walu.  Walu kalunyanu pajini.. Luwanilki kalu.
Takangku.  luwanilki kalu takangku.  Wirimanilki kalu.    Wirriji.  Wirrijilki kalu ngurrjumani.  Jurru
yapa.  Ngulalku kalu luwani wanarrirli.  Luwani kalu.  Wali
wirilki kalu  mani tardu.  Wirilki.
Mirniwarra.   Ngari kalu warlpalyi  mani.
Yurru yapa walu.  Ngurrjumani kalu.




    

  Ngajukupirdangkarlu ka ngurrjumani karli.  
Kapiji ngajukupirdangkarlu karli yinyi kaji ngurrjumani.  
Kaji karli ngurrjumani ngajukupirdangkarlu kapiji yinyi
ngajukupirdangkarlu.   Ngajukupalangurlu ka ngurrjumani
yujuku.   Kapirna ngaju; nggurrangkalku nyina ngulaka
yujuku ngurrjumani -- yujukurla kapirna nyina ngajulu.  
Kapirna nyina; yujuku; ngajukupalangukurlangurla ngulaka
ngurrjumani yujuku.    Ngajukupirdangkarlu
karli -- wajawajamanu.    Ngajukupirdangkakurlanguku
karnarla karliki warrini ( wayini).  Ngula wajawajamanu
ngajukupirdangkarlu karli.    Ngajukupirdangkarlu
wawirri; nganayi; marlu panturnu.   Marlu panturnu
ngajukupirdangkarlu.

    

 Ngajukupirdangkakurlanguku
karnarla warrini ( wayini) -- marlku -- ngula panturnu.
Ngulaku karnarla wayini.   Yunggu ngajukupirdangkarlu
panturnu -- marlu -- ngulaku karnarla wayini.   Marluji
yungka yalumpu ngajuku ngulanpa panturnu nyuntulurlu.
Ngajukupirdangkarlu.   Marluji yungka yalumpu ngulanpa
panturnu --  ngajukupirdangkarlu.   Karliji yungka
yalumpu ngula ngajukupirdangkarlu ngurrjumanu.  
Kapirna rdilykipinyi yalumpuji karli ngula
ngajukipirdangkarlu ngurrjumanu.    Karli ngulanpa
yalumpu ngurrjumanu walikapirdilykiyani.   Yalumpu
ngulanpa yujuku ngurrjuanu; kapi wantimi.   Ngulanpa
ngurrjumanu yujuku yalumpu kapi wantimi.

    

 
Yalinpa warna nyangu ngularna ngajulurlu pungu;.  
Warnanpa yali nyangu mularna ngajulurlu pungu;.   Nuurna
yali warna nyangu ngulanpa pungu.   Nuurna nyangu ngulanpa
yali warna pungu.   Ngurrpa karna nyina lawa nyanjawangu.

Kularna nyangu;. ngurrpa karna nyina kularna nyangu.

 Kapirna wijingki mani karli yalipatu ngula;
ngajukupirdangkarlu ngurrjumanu.   Kapirna mani wijingki
ngula ngajukupirdangkarlu yali ngurrjumanu karli yalipatuju.

 Yali kanpa nyanyi wawirri;. kapirna pantirni.
Pajulurlu.   Pantirninjarla;. Parnkamijikika.  Nuuka
wantimi.  Lawaju ka parnkamijiki.   Parnkami ka yali
wawirri -- ngularna panturnu ngajulurlu -- palimilki
wurnturulku.

    

  Kajirna nyanyi ngajuku
pirdangka;.kapiji pakarninjinirni.   Ngularna nyangu
ngajukupirdangka;. wali pakarnilki kaju.   Ngulakarna
ngajulurlu kurdu pakani -- wali ka yulamilki.  
Ngularna pakarnu kurdu -- wali yulamilki ka.   Ngulaka
kurdu yali wantimi;. wali yulamilki ka.   Kurdu ngulaka
yali yulami nantuwungurlu wantija. Yulamilki ka.   Kurdu
ngulaka; yali yulami;. wali tumaji nantuwungurlu yungu
wantija.   Kurdu yali ngulaka yula(mi) ngajulurna
pakarnu.    Kapirna pakani yali kurdu ngulaka yulami.

Kapirna pakarni -- ngulaka yaliji kurdu yulami..

    

Kapiji pakarni ngajukupirdangkarlu;. Yirnarla karli
muku jurntamanu.    Tumajiji pungu;. kapirna maliki
yaliji pakarni.   kapirna pinyi maliki yali -- yunguju
pungu ngajulu.   Kurdu ngajukupirdangkarlu pungu --
yungurla karli jurnta muku manu wijingki.   ...-- yungurla
wijingki karli muku jurnta manu.   Wirliyarla karna
martarni wijini;. yunguju jiringki panturnu.   Wijini
karna mardarni rdakangka;. yunguju warlungku jankaja --
yungurna jarramanu warlueiyi.   Wijini karna mardarni
milpangka -- yunguju kunjuru yukaja.

    


Ngajukupirdangka karna tarnnga nyanyi wali pinyikaju.  
Ngaju karna(rla) warrkarni nantuwuku tarnnga -- wali kaju
kijini.   Ngulaka kurdu yali warrkarni nantuwuku -- wali
kijini.   Kapirna kulpa yurntumukurra ngaju(lu) --
kapirna warlpiri wangkanjinirra.    Ngulakarna ngajulu
kulpa-yurntumu-kurra-tarnnga (
tarnnga-yani-yurntumukurra);. wali karna warlpiri
wangkanjinirra.   Kajirna yani yurntumukurra;. wali
kapijiliwarrkilki nganjini yinyi.   Ngulakarna yani
tarnnga ( tarnnga yani) yurntumukurra;. Wali kajili
warrkilki nganjini yinyi.   Ngulakarna majiji tarnnga
jarramani, wali kaji jankami taka.

    

 Karliji
(yalumpu) yungka ngulanpa nyuntu ngurrjumanu.  
Yalumpujunpaju karli yinyi ( yinyi karli) ngulakanpa
nyuntu ngurrjumani;.  Karliji yungka yalumpu --
jukurrarlu kajinpa ngurrjumani.   Kapirnangku yinyi
marlu -- kajirna jukurrarlu pantirni.   Kapiyi nyampu
ngulakarlijarra ngani walyka karlijarra ngarni.  
Ngulaka kurdu nyina nyampu, yujukurla, ngajulu ngurrjumanu.

Ngulaka kurdu nyampu nyina yujukurla, ngajurna
ngurrjumanu.   Ngula yali karli rdilykipungu kurdungku;.
ngulaji ngajunyanu.   Ngula yali kurdungku rdilykipungu
karli;. ngulaji ngajunyangu.

    

 Ngulak kurdungku
yali; tarrimartarni maliki ( maliki tarrimartarni); wali
kapiji ngajulu pinyi.   Ngulakanpa yali; watiya pakani;.
kapi wantimi.  Ngulakanpa pakani yali watiya;. Kapi
wantimi.   Ngularna maliki panturnu (wali) kapingki
pinyi.   Kapirna pantini ngajulurlu pinyi ngarrka yali
jukurrarlu;. kapiji pinyi nyanungurlulku.   Ngularna
yali ngajulurlu warlu ngurrjumanu;. wali matalku karna (
karna matalku) nyina.   Kapirna lani wurulyparnka --
kalakaju marda yalirli ngarrkangku pakarni.   Kajikarna
( kapirna) wajirli parnkami -- jupakarrinjawanguju.

    

Maliki nyampu kapirna tarrimartarni, kala ka kurdu
pajinikijaku.   Kapirna wajirli wurulyparnka;.
kalakaju pakani kijaku.   Yalijirna warna pakarnu
( Pakarnurna yaliji warna);. kalakaji pajini.   ...
pajinikijaku.   kajilparna warnangka nyinayarla;. wali
kalakaji pajini.   kajilparna ngapa nyampu nganjarla --
kajikarna murrumurrujarri.   Murrumurru karna nyina --
yirna ngapa ngarnu.   Murrumurrujarri karna -- yungurna
( yingarna) ngapa ngarnu.   Kurdu ka nyina --
murrumurru -- yungu ngapa ngarnu.   taka karna nyina
murrumurru -- yunguju warlungku jankaja.

    

 Jurru
karna nyina murrumurru yungurna ngarnu pama.   Karliji
ngurrjumanu ngajukupirdangkarlu -- yungurna yani wirlinyi.

Ngajukupirdangka wurulyparnkaja -- yungurna pinjawangu
nyina.   Maliki wurulyparnkaja;. yungurna pantini.
Ngulakujaku wurulyparnkaja.   Maliki wurulyparnkaja
ngajukujaku -- yungu nyina pantirninjawangu.    Ngajurna
wurulyparnkaja; yungurna pantirninjawangu nyina.  
Yungu marlu wurulyparnkaja -- pantirninjawarnu.   Yali
ka nguna maliki;. ngajulurna panturnu.   Parnkaja
maliki;. yungu ngajukupirdangkarlu panturnu.   Warlu ka
ngunami yali; yungurna  (Yali ka warlu nguna;. yingarna)
ngajulurlu pakarnu.

    

  Karli ka nguna(mi) yali; yungu rdilyki--yanu.   Karli
ka ngunami -- rdilykipinjawarnu.   Karli ka ngunami yali;
yungu rdilyki;... rdilykipinjawarnu ka ngunami.  Karli ka
nguna yali; jarntirninjawarnu.   Ngajukupirdangkarlu
ngurrjumanu.   Nyarrpararlanpa yirrarnu karli ( Karli
yirrarnu) ngulanpa ngurrjumanu nyuntu ( nyuntu ngurrjumanu).

Ngularna panturnu;. ngulaka karli ngurrjumani.  
Ngularna panturnu -- karli ngurrjumaninjakurra.  Ngulalpa
yali karli ngurrjumanu -- wali malikirli pajurnu.  
Ngulalparnarla karntaku wangkaja (nyanungu nyanguku);. wali
pakarnuju.

    

  Ngulaparnarla karntaku wangkaja -- pakarnuju. 
Ngulalparna ngajulu wapanjayanu yuputurla;. warnangkuju pajurnu
( waliji warnangku pajurnu).   Ngulalparna nantuwurla
warrkarnu, wali warnangku pajurnu.  Ngulalparna ngajulu
wapanjayanu ( wapanjayanu ngajulu);.  waliji panturnu
ngajukupirdangkarlu ( ngajukupirdangkarlu panturnu).  
Ngulalpapala malikijarra wapanjayanu ruuturla;. Ngajulparna
wapanjayanu.   Ngulalpapala malikijarra (yali) wapanjayanu
ruuturla;. Wali panturnurnapalangu.   Ngulalpapala yuruturla
wapanjayanu malikijarra;. wali ngajukupirdangkarlupalangu
panturnu.

    

 Ngulakarna warlpiri wangkami (
wangkami warlpiri) wali kapiji ngajukupirdangkalu pakani.

Ngulalparna; wangkaja warlpirijiki;. Wali karna
warlpirijiki wangkami.  Yurntumurla ngulalparna wangkaja
warlpiri.   Ngulalparna yanu wirlinyi;. walilparna
wawirrijiki panturnunjunurra.   Ngulalparna nantuwuku
(tarnnga) warrkarnu;. walilpaju kujurnu.   Kajirna
yurntumurla ngaju nyinami tarnnga kapirna (wali)
warrkijarri.   Ngulalparna nyinaja ngajulu wita;. wali
warlpirijikilparna wangkaja.   Kajirna ngaju nyina
yurntumurla;. wali kapirna yani wirlinyi warrarda .  
...;. wali kapirna wirlinyijiki warrada yani.  
Ngulalparna witawiyi nyinaja yurntumurla
wali-wirlinyijikilparna ( walilparna-wirlinyijiki) yanu.

    

 Kajirna warlpiri wangkami ( wangkami
warlpiri);. wali kapiji ngajukupirdangkarlu pinyi.  
Ngulalparna wangkaja ngajulu nyurruwiyi warlpiri;. wali
kapiji ngajukupirdangkarlu pinyi.  Ngulalparna warlpiri
wangkaja ngaju nyurruwiyi -- walilpaji ngajukupirdangkarlu
pakarnu.   Ngulalparna ngaju wita nyinaja warlpiri
walikarna warlpirijiki wangka.   Ngulalparna ngaju wita
nyinaja;. warlpirilparna wangkaja walikarna warlpirijiki
wangka.   Ngulalparna nyinaja witawiyi ngajulu --
walilparna warlpiri wangkaja.  Ngulakarna nyina jalangu;.
wali nuu karna wangka warlpirijiki.

    

 Kapirna
jalangurlu pantini ( pantini jalangurlu) maliki yali
ngulaka parnkanjirni.   Ngulaka nyinami yali ( yali
nyinami) yapa kapirna jalangurlu pakani.   Kapirna
jalangurlu pantirni ( pantirni jalangurlu) ngulaka yali
parnkamirra; wawirri ( wawirri; parnkamirra).  
Kapirna pakarni yali jalangurlu ngulaka yali ngurrjumani
karli.   Ngulaka yali maliki parnkanjinirni wali kapiji
pinyi.   Kapirna maliki yali ( yali maliki)
jalangurlu wajirli pinyi kapirna pantini.   Kapirna
mani lakurru -- kapirna ngarrka yali pakani.  
Yalirliji ngarrkangku pakarnu ngulalparna ( yilparna)
ngaju ngurrjumanu karli.   Ngarrka yalirliji pakarnu --
yilparna ngajuju nyinaja.

    

 Yalirliji pakarnu
ngarrkangku;. (wali) yilparna ngaju ngarnu pama.  
Pakarnuju yalirli ngarrkangku walirna wantija.  
Yalirliji pakarnu ngarrkangku -- walilparna ( yilparna)
wapanjayanulku.   Kapirna ngarrka yaliji ( yaliji
ngarrka) pantinilki; yunguju wijingki jurntamanukarli (
jurntamanukarli wijingki).   Pantinirnangku kajinpaju
karli yinyi;.  Kajilparnangku karli yungkarla;.
pantirninpaju;.   Kapirna pinyi yaliji kurdu ( kurdu
yaliji; pinjami) -- yika yulami.   Yaliki karnarla
marlaja yula -- yunguju pungu.

    

 Kapirna pinyi
yaliji maliki; yikajana yapa pinyi warrarda ( warrarda
pinyi).   Kapirnangku nyanyi yinga ( yungu) ngapa
wantimi.   Kapirna nyinami ngurrangka-- kapi wanti
ngapa.   Kapirna kurdu yalumpu jakurrmani;. yungu
wantija.   Kulalparna pantikarla yaliji wawirri;. yika
parnkami.   Yalijirna pakarnu kurdu -- yika yulami.

Yulanjapanurna pakarnu yaliji kurdu.   Pakarnurna
yaliji kurdu yulanjapanu.

    

 Yalijirna pakarnu
maliki yikajana yapa pajini.   Yikajana yapa pajini yaliji
malikirli -- pakarnurna maliki yaliji.   Yalijirna pakarnu
mamliki yikajana yapa pajini.  Pajirninjapanurna pakarnu.

Yalijirna maliki pungu pajirninjapanu yapapanu.  
Yalijirna kurdu pakarnu -- yika mani wijingki ( wijingki
mani) karli.  Kurdujurna yaliji pakarnu -- wijingki
maninjapanu -- yika mani karli.  Yaparna yaliji pakarnu
yika ngarni pama wiri.   Pama yika ngarni wiri yaliji
ngarrkangka yikarna pakarnu.   Yalijirna pakarnu pama yika
wiri ngarni.  Pamapamu wiripanu yaliji pakarnu ngarrka.
Yika pama wiri ngani.

    

 yika pama wiri ngarni;.
Ngulapanurna pakarnu.   Pamapanurna wiripanu ngarninjapanu
pakarnu(rna).   Jintakarirna yaliji pakarnu; nuukaji
karli yinyi.   Kajinpaju maniyi yinjawangu jurnta
nyina; (wali) kapirnangku pakani.   Kajipanpa  pantikarla yali wawirri;. kajika wurulyparnka.  
Kajilparna ngapa nganjarla;. kajikarna murrumurrujarri.

Kajilparna mardakarla kurlarda;. Kajikarna pantirni
yaliji ( yaliji pantirni) wawirri.   Kajipanpaji
pakakarla;. (wali) kajikarnangku pakaniyijala.

    


Kaji yanirni yali;. Kapingalingki pinyi ngalijarra.
Jirrama.  Kapingalingki pinyi jirrama ngalijarra kaji
yanirni.   Kajipala yalijarra yanirni;. Kapingalingki
( kapilingalingki) pinyi ngalijarra. Jirrama.  
Kajili yalipatu yanirna;. kapilingalingki pinyi ngali (
ngalijarra) jirrama.   Kajili yanirni yali;.
Kapilingalpa pinyi ngalipa.   Kajipala yalijarra
yanirni;. Kapilingalpa pinyi ngalipa.   Kaji yanirni
yali;. Kapirli pinyi ngalijarrarlu.   Kapirli pinyi
ngalijarrarlu -- kaji yali yanirni.  Kajipala yanirni
yalijarra;. kapirlijana pinyi ngalijarrarlu.   Kajili
( kajipala) yalipatu ( yalijarra) yanirni;. kapirlijana
ngalijarrarlu purdanyanyi.   Kaji yali yanirni;. Wali
kapingkipala pinyi nyumpala.

    

 Kajili yalipatu
yanirni;. Wali kapilijarrangku pinyi ngajarra. 
Kajipala yanirni yalijarra ( yalijarra yanirni);.
kapilijarrangku pinyi ngajarra.   Kaji yali yanirni;.
Kapinganpa pinyi nganimpa.   Kajipala yalijarra
yanirni;. Kapilinganpa pinyi nganimpa yalijarrarlu.  
Kajili yalipatu yanirni;. kapilinganpa pinyi nganimpa. 
Kaji yali yanirni;. kapirnalu pinyi nganimparlu.  
Kajipala yanirni yalijarra;. nganimparlu kapirnalu jana
pinyi.   Kajili yalipatu yanirni;. (wali) kapirnalujana
pinyi nganimparlu.   Kaji yali yanirni;. kapirlijarra
ngajarrarlu pinyi.   Kajipala yalijarra yanirni;.
kapirlijarra(jana) pinyi ngajarrarlu.

    

 Kajili
yalipatu yanirni;. kapinalujana ( kapirlijarrajana) pinyi
ngajarrarlu.   Kapirlijarrajana pinyi ngajarrarlu --
kajili yalipatu yanirni.   Kaji yali yanirni;.
Kapingkipala pinyi nyumpala.   Kajipala yalijarra
yanirni;. kapilinyarra pinyi nyumpala.  Kajili yanirni
yalipatu;. kapilinyarra pinyi nyumpala.   Kaji yali
yanirni;. wali nyumpalarlupala pungki( pakaka) ( Wali
pungkapala nyumpalarlu).   Kajipala yanirni yalijarra;.
walilijana-nyumpalarlu-pungka ( nyumpalarlulujana-pungka).

Kajili yanirni yalipatu;. nyumpalarlulujana pungka.

Kaji yali yanirni;. kapinyarra pinyi nyurrula.

    

Kajipala yanirni yalijarra;. yalijarrarlu kapilinyarra
pinyi nyurrula.   Kajili yalipatu yanirni;. yalipaturlu
kapilinyarra pinyi nyurrula.   Kajirlijarra ngajarra
yanirni;. wali kapirlijarrangku pinyi nyuntu.  
Kajirlijarra ngajarra yanirni;. nyumpalarnalunyarra pinyi.

Kajirlijarra ngajarra yanirni;. wali kapirnalunyarra
pinyi nyurrula.   Nyuntulurlunpajarrangku pinyi;.
ngajarra.   Nyumpalarlunkulunganpa pinyi ngajarra.

Nyurrularlunkulunganpa pinyi ngajarra;.  
Nyuntulurlunpanganpa pinyi nganimpa.   Nganimparlu
karnangkulu pinyi nyuntu.   Nganimparlu karnalunyarra
pinyi nyumpala.

    

 Nganimparlu karnalunyarra pinyi
nyurrula.   Malikijarrarlu yali kapala pinyi.  
Malikijarrarlu yalijarra kalujana ( kalujana yalijarra)
pinyi.   Malikijarrarlu kalujana pinyi yalipatu.  
Malikipaturlu kalu pinyi yali.   Malikijarrarlu
kalujana pinyi yalijarra.   Malikijarrarlu kalujana
pinyi yalipatu.   Malikijarrarlu kapalanyanu pinyi
nyanungujarrarlu.   Malikipaturlu kalunyanu pinyi
nyanungupaturlu.   Malikirla kanyanu pinyi jalpingki
.   Malikirli kantanu pinyi warlaljarlu.  
Ngaju karnaji pajini.

    

 Ngajulurlu karnaju
warlaljarlu pajini.   Warlaljarlu karnaju ngajulurlu
pajini.   Kurdungku kanyanu pajini warlaljarlu.  
Kurdujarrarlu kapalanyanu pajini nyanungujarrarlu. 
Pajini karlinyanu ngalijarrarlu.  Warlaljarlu. 
Warlaljarlu karlinyanu pajini.  Nyuntu karnangku
pajini;. ngajulurlu;. nyuntu kanpaju pajiniyijala ngajulu
nyuntulurlu.    Rdaka yungurnaju parljini.   Rdaka
yirnaju parljini ngapangku.    Kurdujarrarlu
kapalanyanu parljini ngapangku.  Kurdu jintakari ka parljini
ngapangku.

    

 + Yikapalanyanu kurdujarrarlujuku parljini
ngapangku.   Kapirna ngapa maninjini ( maninjini
ngapa);. yungurna ( kapirna) parljini kurdu rdaka.  
Kapirnarla ngapa maninjini kurdu yaliki ( kurduku) ;
yungunyanu nyanungurlu jintangku parljini ( parljini
jintangku).   Kapirnarla karli ngurrjumani --
ngajukupirdangkaku.   Kapirnaji karli ngurrjumani
ngajuku.   Kanyanu karli ( karli kanyanu)
ngurrjumani ngajuku pirdangkarlu ( pirdangkarlu ngajuku).
Nyanungurlu.   Ngajukupalangurlu kanyanu ngurrjumani
kurlarda.  Nyanungurlu.

    

 Kurlarda kanyanu
ngurrjumani nyanungurlu ngajukupalangurlu.  
Ngajukupalangurluka -- ngurrjumani kurlarda -- yikarla
nyanunguku -- pirdangkaku.   Kurlarda karla ngurrjumani
nyanungukupirdangkarlu ngajuku palangurlu.   Kurlarda
karla ngurjumani ngajukupalangurlu nyanungukupirdangkaku.

Kapirnarla ngurrjumani parraja -- karntaku
ngajunyanguku.   Ngajukupirdangkarlu karla ngurrjumani
-- ... karntaku nyanungunyanguku karla ngurrjumani
ngajukupirdangkarlu parraja.   Kurlarda karla
ngurrjumani ngajukupirdangkarlu kurdu nyanungunyanguku.

    

 Karliki karnarla warrini; yirnarla ngurrjumani
kurduku ngajunyanguku.   Parrajaku karnarla warrini
(wayini) ; yirnarla karntaku ngajunyanguku ( ngajunyanguku
karntaku) ngurrjumani.   Yikarnarla parrajaku warrirni.

Warrirni karnarla parrajaku.  + yungurnarla ngurrjumani
karntaku ngajunyanguku.   Putuku karnarla wayini;
ngajukupirdangkakurlanguku karnarla warrini, putuku.  
Ngapaku karnarla warrini, (kurduku --) yirnarla kurduku mani
ngapa.

    

  Karntaku karnarla warrini yungu warlu
mani.    Yungu warlu mani karntaku karnarla warrini.

Warlu nyampuji yirna ngajulurlu manu.   Warlu
yungurna ngaju nyampuju manu.   Warlu nyampujirnarla
manu ngajulurlu karnta ngajunyanguku.   Warlurnarla
nyampuji manu karnta ngajunyanguku.   Kapirnarla yujuku
ngurrjumani karnta ngajunyanguku.   Kurduku; karntaku
kapirnapalangu yujuku ngurrjumani.   Kapirnapalangu
kalijarra ngurrjumani kurdu ngajunyangujarraku.

    


Warrirni karnarla karliki; kurlartaku karnarla warrini.  
Kurlartaku -- karliki karnarla warrirni.   Karlijarraku
karnapalangu warrirni.   Jirramaku karnapalangu warrirni
karlijarraku.  Karlijarraku karnapalangu warrirni
jirramaku.   Karliki ; kurlardaku ( kurlardaku ;
karliki) karnarla warrirni.   Maniyi karnapalangu
martarni kurdujarraku.   Maniyi karnajana martarni
kurdupatuku ngajunyangupatuku.   Ngajunyangupatuku
karnajana mardani ma miyi -- kurdupatuku.   Maniyi
karnarla mardarni ngajukupirdangkaku; kurduku karnarla
mardani.

    

 Nyampuju; ngajunyanguwangu.  
Nyampuju; wiri wangu.   
Nyampuju; watiya wangu.   Ngajuju; warlpiriwangu.

Ngajarraji karlijarra nyina; warlpiri wangu.  
Warlpiri wangu karlijarra nyina ngajarra.   Yalijarra
kapala nyina -- warlpiri wangu.   Yalijarra,
wawirriwangu kapala nyina.  Kanyalajarra kapala nyina.  
Yalijarra kapala nyina wawirri wangu.  Yalijarra kapala
nyina kanyala.   Yaliji ; wapurnungkuwangu;
wapurnungkuwangu yaliji.  Ngapiri. Ngapiri yaliji --
wapurnungkuwangu.

    

  Yalijarra ngapiri wangu,
wapurnungku.   Ngajuju; warlpiri.   Nyuntuju;
warlpiri;.   Ngaju karna nyina, ngardijiwangu karna
nyina -- ngajuju warlpiri.   Warlpiri karna nyina ngajuju
-- ngardiji wangu.   Ngaju karna nyina -- wiriwangu
karna nyina -- wita karna nyina.   Ngaju karna nyina
wiriwangu -- wita karna nyina.   Malikijarrarlu --
kalungalpa wajirlipinyi ngalipa.   Karli ngajunyangu;
jankaja.   Ngajunyangu parukulpa muku larra yanu.

    

  Kuyu ka jankami pilikanti ngajunyangurla.

Maliki yali ngula warulyparnkaja;. panturnu.  
Yali wawirri kapi pantini; ngajukupalangurlu.   Yali
wawirri panturnu yunmurnturla.   Kapi pakani
murtukayirliminija.   Pakarnu; nyurnukurra yaliji.
Minija pakarnu nyurnukurra.   Kapi ngarni kuyulku.
Kurdungku kapi ngarni kuyulku yaliji.  
Ngajukupalangurlu ka tarnnga pantirni -- wawirri.

    

Kurlarda nyampuju; wawirri(ki) pantirninjaku. 
Kurlardaji yungka yalumpu  yirna wawirri pantirninjini.

Ngulaji yungu yali pantirninjaku ; ngajukupirdangkarlu
-- rdilyki yanu.   Ngulaji yungu ngajupirdangkarlu ;
karli -- rdilyki yanu.   Ngajukupirdangkakurlangu
pirkirninjawarnu ( jarntirninjawarnu) karli rdilyki yanu.

Yali panturnu ngajukupirdangkarlu wawirri;. wali
wurulyparnkaja.   Ngajukupirdangkakurlangu
(pantirninjawarnu) wawirri wurulyparnkaja. 
Warlukurlangu maliki palija.   Warlukurlangu maliki
jankanjawarnu palija.

    

 Yunguju -- pungu;
ngulapanyunya jankaja warlungku.   Kurdurna yaliji
pakarnu yika warrarda yulami.   Kurdurna yaliji pakarnu;
yulanjapanu.   Yungu panturnu kurdu yalirli ( yalirli
kurdu), maliki ngajunyangu ( ngajunnyangu maliki) --
ngulapanurna pakarnu.   kurdurna yali pakarnu; malikipanu;
ngajunyangupanu ( ngajunyangupanu;malikipanu);
pantirninjapanu.   Nuuju ngajukupirdangkarlu yungu
maniyi -- ngulapanurna pakarnu.   Ngajunyangu kurlarda
yungu rdilyki yanu; kujurnulkurna.   Warnangku pungu
ngajunyangu nantuwu; wali kujurnulkuju.

    

  Yungu
ngajunyangu nantuwu warnangku pungu, kujurnulkuju.  
Warlungku (yungu) jankaja kurdu; ngulajangka ka yulami.

Jiringki yungu panturnu kurdu ngulajangka(nya) ka
yulami.  Malikirli yungu pungu kurdu; ngulajangkanya ka
yulami.   Kurdu yungu wantija -- ngulajangkanya ka
yulami.   Karli yungu kurdungku manu wijingki;.
ngulapanunya pakarnurna ( ngulapanunyarna pakarnu.)  
Mungangka wantija yungu ngapa -- ngulakujakunya karna
nyinami -- yujuku ngajunyangurla.   Ngapa yungu wantija;
mungangka; ngulakujakunya karna nyina --  yujuku
ngajunyangurla.

    

 Warnangkuji pungu; ngulajangka
karna nguna murrumurrulku.  Yikarna yarni pama wiri;
ngulajangkanya karna nguna murrumurrulku.  Panturnurna
yali maliki; ngulajangka(nya) parnkaja.   Parnkaja
yaliji maliki wajirli; wantijalku.   Malikilpa yali (
yalilpa maliki) parnkanjayanu; ngulakurrarna panturnu.

Wawirrilpa yali ( Yalilpa wawirri) parnkanjayanu;
ngulakurrarna panturnu.   Kurdulpa yulaja;
ngulakurrarna pakarnu.   Parnkanjayanurna;
wantijalkurna.

    

 Parnkanjayanulparna ngajulu;
nyanungurluju panturnu.   Ngajulparna parnkanjayanu;
ngulakurraji panturnu.  Ngajuluju.   Ngajulurna
(ngajurna) parnkanjayanu -- rdakukurralkurna wantija.  
Ngajululparna...   Ngajulparna -- warlu ngurrjumanu;
karlingkiji luwarnu.   Ngajulparna purjurlpinjayanu
( purjurlpungu) nyanungu; nyanunguju jupukarrinjarla
panturnulkuju.   ...; nyanungurluju jupukarrinjarlalku
panturnu.   ...; nyanunguju jupukarrija; panturnulkuju.

Ngajulparna nantuwukurlu wapanjinanu ( wapanjinanu
nantuwukurlu) -- nyanungu wantija.   Ngajulparna wawirri
wajilipungu; wantijalkurna.

    

 Ngajulparna payipirla warlungku jarramanu; palijalku.

Ngajulparna watiya pakarnu, lakurrurlu, lakurruju
larrayanulku.   Ngajulparna watiya pakarnu,
yawirrwantijalku.   Ngajulparna -- watiyarna yawirrpakarnu,
yawirrpakarnu ngajulurlu watiya, marnpurnurralkuju.  
Ngajulparnarla karntaku wangkaja nyanungunyanguku, pakarnulkuju.

Ngajulparnarla karntaku wangkaja;. (wali) karntangkujuji
pakarnu(lku)..

    

 Yalumpuju maliki; ngajunyangu.   Yalumpuju
maliki; ngajunyanguwangu.   Yalumpuju wawirri;
ngajunyangu.  Yalumpuju wawirri ngularna ngajulurlu
panturnu.   Ngularna yalumpu wawirri panturnu;.
kapirnangku ngajulurlu nyuntuku yinyi.   Nganangku
yaliji panturnu wawirri.   Nganangku ngarrkangku yaliji
panturnu wawirri.  Nyangurlarnurlungku malikirli
pajurnu.   Nyarrparanpa panturnu wawiri.  
Nyarrpararlungku malikirli pungu.

    


Nyarrpararlungku ngarrkangku luwarnu karlingki.   Karli
nyarrpararlungku luwarnu.   Karlingki nyarrpararlungku
luwarnu.   Nyarrpararla kanpa yujukurla nyina.  
Nyarrparakurra kanpa yani yujukukurra.   Nyarrparanpa
karli ngurrjumanu.   Ngajurna yalumpuju karli
ngurrjumanu ngularnarla kiri yirrarnu.   Ngula ka yali
pirlingka karrimi ngulangkuju panturnu.

    

 Yalirliji pungu -- malikirli.   Ngulaka yali maliki parnkamirra;
( --) ngulangkuju pungu.   Nyarrparaku kanpa karliki
nyina(mi) ngampurrpa.   Karliki karna nyinami ngampurrpa;
ngulanpa nyuntu ngurrjumanu.   Karli ngulanpa nyuntulurlu
purrkurnu; ngulaku karna nyina ngampurrpa.   ... -- karliki
karna nyina ngulaku ngampurrpa.   Nyarrpararlanpa wawartarla
nyinami.   Ngulakarna ngajulu pirlangkitirla nyina ngulanpa
nyuntulurlu manu.   Ngulanpa nyuntulurlu wawarta manu;
ngulangka karna nyina.

    

 Nyarrpararlu ka
payipirli mardarni larraju;.  Ngularna ngajulurlu manu
payipi; ngulangku ( ngulaju  ngulaji) ka mardarni larra.

Nyarrparaku kanparla payipiki warrini ( wayini).

Karli yangka(ku) karnarla wayini ngulanpa (yangka)
nyuntulurlu ngurrjumanu.   Nyarrparaku kanparla
wawirriki warri( wayi)-rni.   Ngularna ngajulurlu
panturnu wawirri -- ngulaku karnalu warrirni.   Ngula
karnarla karliki wayini ngajulurlu; yungu kujurnu kurdungku.

    

+ ngula karnarla warrirni karliki.   Karliki karnarla
warrirni Ngula ngajukupirdangkarlu ngurrjumanu.   Karliki
karnarla warrirni; ngajukupirdangkakurlanguku -- yunggu
ngurrjumanu.   Karliki karnarla warrirni
ngajukupirdangkakurlanguku ngurrjunaminjawarnuku.  
Kapirnangku karlingki luwani; ngula ngajukupirdangkarlu (
ngajupirdangkarlu ngula) ngurrjumanu.   ...;
ngajukupirdangkakurlangurlu ngurrjumaninjawarnurlu.  
Kapirna nyinami yujukurla; ngula ngajukupirdangkarlu ngurrjumanu.

...; ngajukupirdangkakurlangurla ngurrjumaninjawarnurla.

    

  Kapirna ngarni ngapa; ngula ngajunyangurlu karntangku
manunjunu.   Ngula ngapa manunjunu karnta ngajunyangurlu;
kapirna ngani.   Karntakurlangu ngajunyangukurlangu
maninjininjawarnu kapirna ngani ngapa.   Nuuju kangurnu
ngajunyangurlu karntangku ngapa.   Nuuju ngajunyangarlu
karntangku kangurnu ngapa.   Karnta ngajunyangukurlangu;
yinjawangu karna nyina ngapaku.   Karntangku karna nyina
ngapaku.  Karntangku nuuju yungu ngapa ngajuku.  Lawa karna
nyinani ngarninjawangu.

    

 Yaliji ka nyinami; wawirri;
pantirninjawangu.   Lawa karna nyinami pantininjawangu.
Wawirriwangu.  Lawa karna nyinami pantirninjawangu;
wawirriki.   Lawa karna nyinami; yujukukuju
ngurrjumaninjawangu.   Nuurna warlu ngurrjumanu -- lawa
karna nyinami.   Lawa karna nyinami; warlukuju
ngurrjumaninjawangu.   Lawa karna nyinami; pamawangu.
Lawa karna nyinami; pama ngarninjawangu karna nyinami lawa.

    

 Lawa karna nyinami karlikiji ngurrjumaninjawangu.  
Lawa karna nyinami wawartaku(ju) nyampukuju. (murnma). 
Nuurna nyampurla; Yanu -- yartaralirla nyurruwiyi.  + Lawa karna
nyina(mi); pantirninjawangu wakulyarrikiji (
wakulyarrikiyati).   Lawa karna nyinami -- nyanjawangu
janganpakuju.   Lawa karna nyina(mi); ngarninjawangu
pulalypakuju.   Kajirna yani yurntumukurra; lawa kapirna
nyina(mi) ngarninjawangu pulalypakuju.

    

  ...-- Kapirna nyinami lawa -- ngarninjawangu pulalypakuju.

Kajirna yani yurntumukurra; kapirna nyinami warrkiwangu.

Kajirna yani yurntumukurra; kapirna nyina lawa
wirlinyiwanggu.   Kajinpa nyina warrkiwangu; (wali)
kularnangku yinyi maniyi..  Kajinpa nyina pantirninjawangu
( pantirninjawangu nyina) (yali) wawirriki;.  Kapinpa nyina
yarnunjuku.   Kajinpa ngarninjawangu nyina ngapaku yaliki;.
kapinpa nyinamipurraku.   Kajinpa nyinami yali ngapaku --
ngarninjawangu; kapinpa nyina purraku.

    

 Kajinpa nyina yinjawangu karli yaliki;. kapirnangku
karlingki luwani.   Kajinpa nyina yali karliki yinjawangu --
wali kapirnangku luwarni karlingki.   Kajinpa yujuku
ngurrjumaninjawangu nyina;. Kapirnangku luwani.  Kajinpaju
piirrpardimi ngajuku; kapirnangku pinyi.   Kajinpa ngajuku
nyina piirrpardinjawangu ( piirrpardinjawangu nyina)
kapirnangku pinyi.   Ngajukupirdangkaku karnarla
piirrpardi(mi).

    

 Kurdu yali kaji ngajuku piirrpardi(mi).   Kajinpa
nyinami palkamaninjawangu wurliyaku; wali kapirnangku pinyi.

Kajinpa karliki; nyina yalumpu(ku) yinjawangu; wali
kapirnangku pinyi.  Kajinpa(ji) nyinami karli
ngurrjumaninjawangu ngajuku; kapirnangku pinyi.   Kajinpaju
ngajulu purami; kapirnangku pinyi.   Kajinpa ngajuluku (
ngajuku) puranjawangu nyinami -- wali kapirnangku pinyi.

    

 Yalinpa nyangu ngarrka;.  ngulaji ngajulu pungu;. 
Yalinpa nyangu ngarrka ngajulukurra pinjakurra;.  
Nyarrparaku kanparla ngarrkaku piirrpardimi.   Yangka(ku)
karnarla ngarrkaku piirrpardimi ngulaji pakarnu.  
Nyarrparajarraku kanpalangu piirrpardimi.   Yangkajarra(ku)
karnapalangu (yapajarraku) piirrpardi ngulajipala pakarnu. 
Nyarrparapatuku kanpajana ngarrkapatuku piirrpardi(mi).  
yangkapatuku karnajana piirrpardi ngulajulu pungu.

    

 Palangu wirtijarri yangkajarraku yungujupala miyi yinyi.

Karntaku; ngarrkaku; kurduku karnajana piirrpardimi
yungujulu miyi yinyi.  Nyarrparajarrarlungkupala pakarnu.

Karntangku; ngarrkangkujupala pakarnu.  
Nyiyarlungkupala pakarnu.   Karlingki; kutururlujupala
pakarnu.   Pakarnujupala -- karlingki; kutururlu;
kanangkujupala pakarnu.

    

 Karlingkijipala pakarnu; kutururlujupala pakarnu;
kanangkujupala pakarnu.   Wajili pungurna wawirri;
panturnurna.   Yalirna wawirri panturnu; purrajalkurna.

Jankanjawarnurna; ngarnulkurna.   Panturnurna wawirri;
palijalku.   Ngula ngajukupirdangkarlu panturnu wawirri;
purrajalkurna.   Ngula ngajunyangu karnta yarlakurra yanu;
kangu ngurrakurralku ngajunyangukurra.

    

 Ngularna ngarnu yarla;. wali murrumurrulku karna (
karna murrumurrulku?) nguna.  Ngula kurdu wantija; wali
karna manilki.   Kapirna nyina nyampurlajuku; kaji yanirni
ngajukupirdangka.   Kapirna nyampurla nyina; kaji (
kapi) wantimi ngapa.   Ngularna wawirri pajurnu; kangurna
ngajupirdangkakurlangukurra ngurrakurra.  Ngula
ngajukupirdangka yanurnu ( yanurnu ngajukupirdangka) nganurna
wawirrilki.   Ngarnulparna wawirri; ngula yanurnu
ngajukupirdangkalku.

    

 Ngulaji wangkanjurnurnu ngajukupirdangka(lku) walilparna
( ngarnulparna) ngarnu wawirrilki.   Kapirna yani
nguru... jurrkukurralku;. ngajunyangukurra; kajika ngapa
wantimikijaku.   Kapirna yani nguru ngajunyangukurralku;.
kajika ngapa wantimi.   Kaji kanjirni ngajukupirdangkarlu
wawirri;. kapirna ngani.   Kapirna ngani wawirri kaji
ngajukupirdangkarlu wawirri purrami, kapirna ngani.  
Kapirna ngarni wawirri; kaji ngajukupirdangkarlu pantirninjini
jukurrarlu.

    

 Kapirna pantirninjini wawirri ngajulurlu; pantirninjawangu
ka nyinami ngajukupirdangkaju; lawa.   Manta yali janyungu
ngula payipingirli muku wantija.   Panturnuju ngarrka
yalirli ngulaka karrimi yarturlurla.   Ngarrka yalirliji
luwarnu; karlingki; yilparna karrija yarturlurla.  
Ngajulparna yaninjayanu nantuwurla; ngarrka yalirliji panturnu.

ngarrka yalirliji panturnu -- nantuwukurra yilparna
nyinanjayanu kankarlu..

    

Ngajulparna ngurrjumanu karli; ngarrka yalirliji
panturnu.   Ngarrka yalirliji panturnu; karli(kirra)
ngurrjumaninjakurra.   Ngarrkayalirliji luwarnu
yarturlurlu --nyinanjakurra.   Parnkanjarlaji luwarnu.

Malikirliji parnkanjarla pungu.   Maliki
yalirliji pungu; parnkaja.   Kurdu yali parnkanjarla;
wantija.   Kurdu yali wantija; yulamilki ka.  
Kurdu yali parnkaja;. manurra yarturlulku.

    

 Kurdungku manu yarturlu ( pirli) luwarnulkuju.  
kurdungku maninjarla; pirlingkilkiji luwarnu.   Nantuwurluju
pakarnu; purturlulkurna; narntirnpari -- jarrija.   Kapirna
parnkanjakurra yaliji nantuwu ( nantuwu yaliji) pakani.

Kapirna karrimi ngajulu nyampurla;. kapirna pantini yali
nantuwu.   Nyarrparlunpa pakarni yaliji wawirri.  
Nyarrpanpa kapinpa-kulpamiyali ( kulpami-yaliji) ngurrakurra.

Kapirna kulpami wirliya.

    

 Kapirna kulpami murtukayirla.   Nyarrpararlanpa
kulpami murtukarirlaji;.   Kapirna kulpami; yangka ngulanpa
pirrarnili manu ( manu pirrarnili).   Nyarrparakurra
kanpa ngurrakurra yani.  Yangkakurra karna yani ngurrakurra
( ngurrakurra yani) ngulaka ngajukupalangu nyinami.  
Nyarrpararla kanpa.  Ngurrangka nyinami.   Yangkangka karna
nyina ngulaka ngajukupalangu nyina.   Nyarrparakunpa
warrkarni nantuwuku.   Yangkaku karna warrkarni ngula
ngajukupalangurlu manu nantuwu.

    

Nyarrpararlunpa karlingki luwarnu.  
Yangkangkurna luwarnu kalingki ngula ngajukupirdangkarlu
ngurrjumanu.   Yangkangkurna luwarnu ngula
ngajukupirdangkarlu ngurrjumanu karli.  
Ngurraku-kanparla-nyarparaku (
Nyarrparaku-kanparla-ngurraku) warrirni.   Yangkaku
karnarla warrirni ngulalpa ngajukupalangu nyinaja.  
Lawakarna nyinami kurlartawangu.   Kajikarna
pantirnijala yaliji wawirri -- kurlardawangu karna nyina
lawa.   Ngajukupirdangka ka nyinami karliwangu.

    

Ngulaka nyinami yali ngarrka karliwangu; kapiji
pinyi.    Nyarrpara kapinpa ngarrka luwani karlingki.

Kapirna luwani ngarrka yali -- ngulaka karri (
nyinami) kurlardawangu.   Kajirna nyinami yurntumurla;
kapirna nyinami lawa. maniyi wangu.   Kajirna nyinami
yurntumurla; ngajulu; kapirna yani wirlinyi; makitiwangu
lawa.   Lawa karna nyinami pamawangu.  +
Ngarninjawangu.   Lawa karna nyinami pamaku nganinjawangu.

Tarnnga karna ngarni pama.

    

 Pama -- ngarninjapanu karna nyinami.   pamapanu karna
nyinami ngarninjapanu.   Pamaku ngarninjapanu karna nyina.
ced.   Pama.
karna ngani wiri; ngulapanuju pakarnu ngajukupirdangkarluju.

Pamawangu karna nyina ngarninjawangu -- ngulapanuju pakarnu
ngajukupirdangkarluju.   Mata karna nyinami.   matarna.

Malikijarra kapala nyina mata.   malikijarra mata.

Malikijarra kapala nyina matawangu lawa.

    

  Nganimpa karnalu nyina; mata
karnalu nyina.   Nganimpa karnalu nyina mata.  
Nganimpa; panturnulunganpa.   Kapingkili pantini
jalangurlu.   Wawirrili nyampu panturnu pirrarnili.

Kapi pantirni jukurrarlu; maliki.  Kapirna mani
maliki yali pantirninjawarnu.   Maliki nyampu;
pantirninjawarnu. .


    




Ngajukupirdangkarlu karli ngurrjumanu.  Karlirna
rdilykipungu ngajukupirdangkarluju mikimimanu.  Ngurrjumanu.  
Ngajukupirdangkarla marlu panturnu.   Marluku purdalku
karnarla warrini, ngajukupirdangkarlu panturnu.   Kuyuju
yungka marlu; kujanpa ngula ( ngulanpa kuja) panturnu.

Yangka kujarna marlu panturnu; wurulyparnkaja.  
Yangkaku karnarla marluku warrini kuja wurulyparnkaja.  
Nyangunpa warnakujarna pungu;.  Nuurna nyangu ngajulurlu
kujanpa warna pungu;.  Kularna nyangu ngajulurlu warna
nyanungu;.   Karlinpa nyangu kujarna ngajulu
ngurrjumanu;.   Kularna karli ngajulurlu nyangu kujanpa
ngurrjumanu.   Marlunpa nyangu kujarna ngaju panturnu;.

Kularna ngajulurlu nyangu kujanpa panturnu;.

    

Maliki kujarna panturnu,kapingki yarlkirni.  
Yujukunpa nyangu ngajunyangu kujarna nganturnu;. 
Kularna nyangu yujuku nyanungu kujanpa nganturnu
nyuntulurlu;.   Kularna nyangu yujuku nyanungu
nyuntunyangu kujanpa nganturnu;.  Yujukurla karna nyina
-- kuja kirdanarlu nganturnu.   Yujuku nganturnu --
kirdana ngajukupalangurlu, ngulangkaju karna nyina.  
Yujuku kuja nganturnu kirdanarlu ngulaju wantija. 
Ngajukupirdangkarlu kuja kurlarda ngurrjumanu, ngulaju
rdilykiyanu.   Karli kapirnarla ( karnarla) ngurrjumani
ngajukupirdangkaku.   Ngajakupirdangkaku kapirnarla
karli wurdujumani jirrima.

    

  Najukupirdangkaku
kapirnarla karlipatu marnkurrpa ngurrjumani. 
Kapirnapalangu karli ngurrjumani ngajukupirdangkajarraku.

Karli marnkurrpa kapirnajana ngajukupirdangkapatuku
ngurrjumani.   Karntangku karla yinyi witaku miyi. 
Karntangku kapalangu yinyi kurdujarraku miyi. 
Karntangku kajana miyi yinyi marnkurrpaku.  Ngarrkangku
karla yinyi -- karli kurduku witaku.   Karli jirrima
karla ngarrkangku yinyi -- kurduku.   Ngarrkangku karla
yinyi -- karli marnkurrpa kurduku.

    

 Karlikapirnarla yinyi kurdu ngajunyanyanguku.  
Kapirnapalangu karli wurdujumani kurdujarraku.  Kapirnarla
karli yinyi; kurdu ngajunyanguku jintaku.   Kapirnarla
karlijarrakarilki kurdu.  jintakuju yinyi.  Kapirnarla karli
marnkurrpalku -- kurdu jintakujuku yinyi.   Ngapa kapirnarla
karnta ngajunyanguku maninjini.   Ngapa kapirnapalangu
karntajarraku maninjini.  Kuyu -- karnarla kanyirni
karntangajunyanguku ( karntangajunyanguku kanyirni).

    

 Kuyu karnapalangu kanyirni karnta ngajunyangujarraku marlu;
kanyala.   Marlu; kanyala karnarla kanyirni karnta
ngajunyanguku.   Marlu; kanyalarnapalangu panturnu.  
Marlu;kanyala; wakulyarri najana panturnu.  Kuyu;
karnapalangu kanyirni kirdanaku, ngatiki.   Marlu; kanyala
karnapalangu kanyirni kirdanaku, ngatiki.   Kuyu karnajana
kanyirni -- kirdanaku; ngatiki; ngamirniki.   Karliji
ngurrjumanu kirdanarlu ngajuku ( ngajuku kirdanarlu).  
Kirdanarluju karlijarra ngajuku ngurrjumanu.

    

 Kirdana ngajukupalangurluju ngurrjumanukarli, kurlarda.

Ngajukupalangurlu kirdanarlu ngurrjumanu karli, pikiri;
kurlarda.   Kapirnangku karli ngurrjumani nyuntuku.  
Kapirnangkupala karli ngurrjumani nyuntuku; nyuntukupirdangkaku.

Kapirnangkupala karli ngurrjumani nyuntuku;
nyuntukupirdangkaku; kurduku.    Karli kapirnapalangu
pakaningajukupirdangkaku, kurduku.   Karli kapirna
ngurrjumani ngajukupirdangkaku; kurdujarraku.

    

  Karli kapirnajana ngurrjumani ngajukupirdangkaku;
kurdujarraku.   Kapirnapalangu yinyi miyi -- nyuntuku manu
nyuntukupirdangkaku..   Kapirnanyarra karli ngurrjumani --
nyuntuku; nyuntukupirdangkaku; kirdanaku.   Karli yangka
kujanpaju yungu ( nyuntu) ; ngulaju rdilykiyanu.  
Karlijarra kujanpaju yangka nyuntu yungu, ngulaju rdilykiyanu.

Yangka kujanpa marlu panturnu ( panturnu marlu) nyuntu,
ngulaju ( ngulaji) wurulyparnkaja.   Marlujarra
kujanpalangu panturnu yangka nyuntu, ngulajupala parnkaja
wurulypa.   Kujanparla kuyu yungu yangka malikiki, ngulaju
palija.

    

 Malikijarraku kujanpalangu kuyu yungu ngula
ngulajarrajupala palija.   Karlikirna yanu pakarninjaku
wirlinyi, kurdu ngajunyangujarrakurlu, yanurnurna pina
ngurrakurra.   Wirlinyirna yanu karlikarli pakarninjaku
ngajulu, pinarnirna yanu kurdujarrakurlu -- ngurrakurra. 
Maliki kuja luwarnu ngajukupirdangkarlu,
ngulajiji-ngajulu-pitimanu ( pitimanuju).  
Ngajukupirdangka kuja marlu luwarnu ( pungu), ngulaji (
ngulangkuju) pungu.   Kuja malikijarrapalangu ( Maliki
kujapalangu) luwarnu ngajukupirdangkarlu, ngulangkuju (
ngulajarrarlujupala) pungu.    Malikipaturlu
marnkurrprlu, luwarnujana ngajukupirdangkarlu, ngulapaturlujulu
pungu.

    

 Malikijana marnkurrpa luwarnu, ngajukupirdangkarlu,
ngulapaturlujulu pungu.   Yujuku kujarna ngajulurlu
nganturnu, ngulaji warlpangku muku pungu.   Yujukujarra
jirrima kujarna ngajulu nganturnu, ngulajipalangu warlpangku
pungu jirrimajuku.  Kuyuju yungka marlu kujanpa yalumpu
panturnu.   Kuyuju yungka marlu, kujanpa jukurrarlu pantini..

Karliji yungka -- kuja kajinpa ngurrjumani..   Yujukurla
kapirna nyinamiyi -- kirdanarlu kaji ngurrjumani.

    

  Kajirna maliki
pantini, kapingki pinyi.   ..., kapingki  ngulangkuju

pinyi.   Kajirna nyanyi ngajukupirdangka, kapiji
karli yinyi.   Kujarna nyangu ngajukupirdangka,
karlijiji yungu.  Ngajukupirdangka kujakarna tarnnga
nyanyi ( nyanyi tarnnga) maniyi kaju yinyi.  
Kujalparna nyangu ngajukupirdangka, ngulajipaju maniyi
yungu.   Kujalparnapalangu ngajukupirdangkajarra nyangu
( nyangu ngajukupirdangkajarra), ngulajilpajupala maniyi
yungu.  Walypaliwangurlawiyi, nyurruwiyi,
kuyulparnalunyanu marlu panturnu.

    

  Kurdu kaji
ngula yula, kapirna pinyi.   Kurdu kajilpa yalumpu
yukayarla, ngulaji kajikarna pinyi.   Kajina kani
mardakarla, ngulaji kapirna yalumpuju marlu luwakarla.  
Kajirna maniyi mardakarla, kaya kapirna yalumpu
payimimantarla.   Kajirna nantuwurla ngaju warrkakarla,
kapirna yali puluku ngajulurlu mantarla.   Kapirna kurdu
yali pinyi, kujaka yula.   Kurdu yalumpu +-rna pakarnu,
yulami ka tumaji ( tumaji ka yulami).   Kurdu yalirna
( yalumpurna) pungu, yulanjapanu.

    

  Kurdu yalumpurna pungu, ngulajilpa ( ngulaju yilpa)
ngulajawiyi  Kurdu yalumpu, -lpa yulaja, ngulajirna pungu.

Kurdu yalumpu ka yula; ngulaji yinga watiyangurlu wantija.

Ngula ka kurdu yula, yinga nantuwurlu kujurnu.   Kurdu
yalumpu ka yula, yinga ngulaji ( Ngulaji yinga) nantuwurlu
kujurnu.   Ngajukupirdangka ; pungurna, kulaju maniyi yungu.

Kapirna yapa ngula pinyi, kulaju maniyi yungu ngajuku.

    

Yalumpurlu yapangku, Kulakaju maniyi yinyi, kapirna
ngulaji pinyi.   Yapangku ngulangku; kulakaju maniyi
yinyi; kapirna ngulaji pinyi.  Ngarrkangkuju pakarnu,
yirna ngajulu pirliwiyi manu.   + ngulakurraju pakarnu.

Ngarrkangkuju panturnu, kujalparna karliwiyi jarnturnu.
+ Ngulakurraju panturnu.   Karlilparna jarnturnu,
ngarrkangkuju panturnu kurlardarlu ngulakurrajuku.    Karli
yalumpurna nyangu, ngulakurrajukuju panturnu --
ngarrkangkuju.

    

 Karlirnarla purungku jurntamanu, ngulapanuju ( ngulaju)
panturnu ngarrkakarirli-kurlardarlu ( kurlardarlu
ngarrkakarirli).   Kurdu yalumpu ka yula, kapirna
ngulapanuju ( ngulapanuju kapirna) pinyi.   kurdu
yalumpu, yika yula, kapirna ngulapanuji pinyi.   Kurdu
yalumpu kapirna pinyi -- karli yinga manu purungku, ngajunyangu.

..  Ngarrka yalumpurluju pungu, yirnarla karli
purungku jurntamanu.   Watiyalparna pakarnu, ngulajirnaju
pakarnulku -- warlaljarlulku.   ...ngulajirnaju
warlaljarlulku pakarnu.   Pakarnurnaju watiyarlajinta;
ngularnaju ngajululku pakarnu.

    

  Watiyalparna pakarnu, ngajulurlu, ngularnaju;
warlaljarlulkurnaju ramparlpakarnu.   ..., ngularnaju
warlaljarlulku ramparlpakarnu.   watiyarlajinta;
pakarninjarla -- jintarnaju -- ramparlpakarnu.  
Wajililparna parnkaja, ngularna (rdilyki) wantija.  
Rdilykiwantijarna, ngulalparna wajiliwiyi parnkaja.  
Karlilparna jarnturnu, ngularnaju ngajululku ramparljarnturnu.

Marlulparna pajurnu ngajulurlu, ngularnaju ngajulurlulku --
ramparlpajurnu.   Marlungkajinta, warlaljalkurnaju
ramparlpajurnu.  Marlungkajinta pajirninjajinta,
warlaljarlulkurnaju rampalpajurnu.

    

Marluwiyilparna
pajurnu, ngulangkajinta -- warlaljarlulkurnaju
ramparlpajurnu.   Wajililparna parnkaja, ngularna
wantijalku.   Wantijarna, ngularna wantija --
yakarrapardijayijalarna.   Marlu kujalparna pajurnu,
yalirliji panturnu.   marlulparna pajurnu,
ngulakurrajukuju -- ngarrkakarirli panturnu.   Wirlinyi
kapirna yani; ngarrka yalirlajinta.  ..   Ngarrka
yalirlajinta, kujana yanu wirlinyi; ngulaji
ngajukupirdangkarlajinta.   Ngarrka yalirlajinta kujana
yanu wirlinyi, ngulangkuju pakarnu.

    

  Ngarrkaku
karnarla warrini; kujarlijarra wirlinyi yanu ngajarra.

Ngarrkaku karnarla warrini, kujalparlijarra yangkurra
wangkaja. (yangkurra = pirrarni)  Ngarrkaku karnarla
warrini, kujarlijarra pirrarni yanu.  
Ngajukupirdangka; ngajulu karlijarra jukurra yani wirlinyi.

..   Nyarrpara kanpala yani nyuntu manu
nyuntukupirdangka.  ..   Ngajukupirdangka; ngajulu
karlijarra nyampurlajuku -- nyinami ( nyinami --
nyampurlajuku).   Kurlarda yalumpa; ngajuku.  
Kurlarda yalumpu kujarna ngaju ngurrjumanu.

    


Kurlarda yalumpu; ngajukupirdngkaku.  Kurlarda yalumpu;
kuja ngajukupirdangkarlu ngurrjumanu.  Nyarrpara
nyuntunyangu kurlardaji;.   Nyarrpara yangkaju kurlarda
kujanpa ngurrjumanu.  Kurlarda yangkaku karnarla
warrini kujanpa nyuntu wajawajamanu..   Kurlarda
ngajunyanguju rdilykiyanu.  Kurlarda
ngajukupirdangkakurlangu rdilyki yanu. 
Ngajukupirdangkakurlangu maliki palija.  
Ngajukupirdangkarlu karla warrini, maliki nyanungunyanguku.

    

 Maliki ngajunyanguku karnarla warrini. 
Maliki yalumpu ngirnti; kirrirdi.  Rdaka ngajunyangu
wijini.    Rdaka wijini ngajulu; warlungkuju
jankaja rdaka.   Yali kurdu milpa wiri.   Mulyu
wiri ngajunyanguju.    Rdaka ngajulurlurnaju
pajurnu.   Pirliji yaturlu yaarlwantija rdakaku (
rdakaku yaarlwantija).   Kurdu kaju jijangka nyina.

Kurdu ka nyina kirdana nyanungunyangurla jijangka.

    

   Pirli wantija; kurdukurra jurrukurra. 
Yumangi; kurdukurrarla wantija mulyukurra.   Kunjuru
yukaja milpakurra.   Kunjuru yukaja milpakurra
ngajukurra. Kurdu ka nyina jija ngajunyangurla. 
...jijangka ngajulurla.   Pirli wantija; rdaka
ngajunyangungurlu.   Pirli yalumpu; nyampu rdakangurlu
ngajungurlu patakarrija.   Malikirla ka nyina
ngirntingka kurdu.   Yumangi; malikikirra lirrakurra
luurrparnkaja.

    

  Yumangi luurrparnkaja lirra
ngajunyangu kurralku ( ngajukurralku)..   Yumangi ka
nyina jurru nyuntunyangurlalku.  Nyuntulurla; jurrungka ka
nyina.  Karli wantija ( wirilyngarnu rdaka
ngajunyangurlu.   Karliji -- rdakangurlu ngajulungurluju
wirilyngarnu.    Karli yalumpu ; kapingki wanti
rdakangurlu nyuntuku.   Karli nyampu kapi wanti rdaka
ngajungurlulku.   Wapurnungku yangka kujaka karri;
wurdamirri; kardirri.   Wapurnungku yangka kujaka karri
ngulaji wurdamirri kardirri..

    

 Manja; ngulaji
parkaji ( parkaji ngulaji) wita.   Rdakarnaju ngaju
pajurnu junmangku.   Matajarri karna nyinanjarla
tarnnga.   Matajarri karna wapanjawarnu warrarda (
warrarda wapanjawarnu).   Matajarri karna;
wirlinyijangka.   Matajarri karna; marlujangka yikarna
tarnnga pantini.  Matajarri karna; yikarna warlu
pakani tarnnga.   Murrumurru jarrikarna yikarna pama
ngarni tarnnga.

    

 Murrumurru-jarri karna -- tarnnga;
pama ngarninyjarla.   Matajarri karna warrkijangkaji
tarnnga.   Matajarrikarna warlunjangka pakarninyjarla
(tarnnga).   Matajarrilki karna; marlujangka
pajirninjarla..  ) Matajarri karna wajiri
parnkanjawarnu.   Matajarri karna wangkanja-warnu (
-rla).   Tarnnga karna warlu pakarni; ngulangkaju karna
tarnnga matajarri.   Kujakarna tarnnga marlu pajini;
ngulangkaji karnaju ngajulurlu pajini.

    

 Warlu
karna tarnnga pakani; ngulanggkaji karnaju tarnnga
ramparlpakani.   Tarnnga karna parnka, ngulangkaji
karna wanti.   Kujakarna tarnnga parnka,
wajili,ngulangkaji karna nganykutukutujarri.  Tarnnga
karna pama ngani, ngulajangkaji karna nyurnujarri. 
Warlu karna tarnnga jarramani, ngulaji karnaju ngajulku
(ramparl-)purra.   Tarnnga karna nantuwuku warrkarni;
ngula karna wantimi.  ) Ngula karna nantuwurla
warrkani tarnnga, ngulaju kaju kijini.  Kujakarna
wirlinyi yani tarnnga, ngula karna kurlarda wajawajamani.

    

  Kujakarna wirlinyi tarnnga yani, ngulaji
karnarla warnakujuku rdipi.   Warnakuyijala kajirnarla
yarda rdipi, ngulaji karna pinjarla ngani.   Kajirnarla
warnakuyijala rdipi, ngulaji kapirna pinyi.  
Kajirnarla tarnnga warnakuyijala rdipi, kapirna pinjarlalku
ngani.   Marlu kujalparna panturnu, ngulajikarna purra.

Marlu kujakarna purra, ngulaji karna kanyirni
ngurrakurralku.  Marlu kujarna yangka purra
yangkurrarlu, ngulajirna kangurnu ngurrakurralku.

    

 Marluku purranjaku, ngulaji karnajurla; parlkuwiyi
pangini.   Purranjaku murnmaku, ngulaji karnajurla parlkuwiyi
pangini.   Karliki ngurrjumaninjaku, wajiya wiyi karnalu
pakani.   Karliki ngurrjuku kijirninjakungarnti, ngulaji
karnalu nguntupinyi.   Kurlarda kijirninjakungarntirli,
ngulaji karnalu munmulpinyiwiyi ( minmilpinyiwiyi).  
Kurlarda karnalu minmilpinyi pikirrirliwiyi,
kijirninjakungarnti-ji ( -rli).   Walyangka kajakarnalu
nguna; ngulaji karnalunyanu -- yarlupinyiwiyi.

    

 Ngunanjakungarntirli  ngurraji ( ngurraju) karnalu
jarntiniwiyi.  Pirrarnirli; parlkuwiyirnarla pangurnu 
purranjaku ngarntiji ( ngarntirliji).   Marluju
wurulyparra warrkarnu pirlingka -- pantirninjakujakuju.  
Ngarrka warrkarnurra pirlingkawiyi; wakulyarrilki panturnu.

Pirlingka karnarla karri, yirna yali wakulyarri (
wakulyarri yali) pantini.  Parlku karna pangini, yirna
nyampu marlu purra.   Parlku karnarla nyampu pangini marluku,
yirna purra.   parlku karnarla nyampu pangini, yirna -- marlu
purra.   Ngurra karna nyampu; nguurlkanyi karnaju, yirna
nguna ngurrangka.  Ngurra karnaju ngurlkanyi nyampu; yirna
ngulangka nguna.   Walya karna(rla) yarlupinyi, yirna
ngulangka nyinami.   Watiyaku karnarla warrini; yirna karli
pakani.   Nyampu karna watiya pakani; yirna karli
ngurrjumani.   Nyampu karna watiya pakani, yirna karli
ngurrjumani; yirnarla kurduku ngajunyanguku yinyi.  
Yamiyarla kurdungku karli kijini.

    

 Karliji yampiya -- ngajurna kijini.   Kuja yirna
ngaju nyampurla nyina.  Kurdu nyina nyampurlaju.( ..)

Kurdujarralkupala nyina nyampurlaju.  
Kurdujarrarlulkupala kuyuju ngani.  Kurdujarrarlulkupala
karli kijini.   Ngajululkurna kijini karliji.  
Malikilki pangkala parnka.   Malikijarralkupala pangkala
parnka.  Pangkalarna ngajulku parnka.  
Ngajulurlulkurna kuyu nyampu ngani.

    

 Ngajulu(rlu)rna pakani nyampu watiya.   Kurdungkulku
pakani (nyampu watiya ( watiya nyampu).   Pangkalarla
yinyi karntangku kurduku miyi.   Ngajululkurnarla yinyi
kurdu yalumpuku miyi.   Pangkalarna marlupajini yalumpu
ngajulurlulku.   Yampiyajarrangku ngajarrakulku,
marlurlujarra pajini.   Pangkalarlijarra marlu pajini
ngajarrarlu.( ..)   Wurra watiya wanti.   Pangkala
wanti kurdu.   Karli nguna yalumpurlajuku.

    

 Pangkala nguna (karli)
ngulangkajuku.   Ngajulurnangku yinyi janyungu.  
Pangkalarnarla ngaju yinyi kurduku miyi.   Yirnangku
karliki pina mani, nyarrparlu karnalu karli kijini.. 
Yirnangku pina mani, nyarrparlu karnalu yunta ngurrjumani
( kijini).. ) Yirnangku pinamani,nyarrparlu karnalu
marlu pantini.   Yirnangku pinayinyi -- kujaka kirdana
nyina.   Yirnangku pinakanyi, kujakalu nyina panu
wakulyjarri ( wakulyjarri panu nyina)..

    


Yirnangku pinakanyi--kujakalu mirnirri panu nyina.  
Yirnangku pinakanyi, kujarna marlu panturnu ngulangka..

Yirnangku pinakanyi, ngulangka yinpa ngapa mani.

Yirnangku pinamani yinpa warlpiri wangka. 
Yirnangku pinamani yinpa karli kijini.  Yirnangku pinamani
karliki ( karliki pinamani) kijirninjaku.   Yapaku
karnarla warrini, yingaju warlpirirli pinamani.   ...,
yingaju pinamani yirna warlpiri wangka.

    

)
Yapaku karnarla warrini, yingaju -- mirnirri panu nyarrpara
-- milkiyirrani.   Yapaku karnarla warrini, pinaku,
yingaju mirnirri panu milkiyirrani.   Pinakanyinpaju,
nyarrpara mirnirri panu.   Nyarrpara nyanungujungapa;
yinpaju pinamani..  Pinamantaju  nyarrparlu yirna
karli kijini.   Kapirna pinajarri, nyarrparlu kajirna
kijini..  Kapirna pinajarri, kapirna warlpiri mani.(
..)

    

  Kapirna pinajarri marlu pantirninjaku..

Nurna pinajarrija, marluku pantirninjaku.. 
Kapirna pinajarri, parlku(ku) pangirninjaku. 
Kapirnangku pinamani; nantuwu warrkarninjaku..  
Kapirna pinajarri nantuwu warrkarninjaku..  Ngarrurnuju
watiya yali pakarninjaku ( pakarninjaku yali).. )
Ngarrurnuju, watiya pakarninjawangu nganta.  
Ngarrurnuju karli yalumpu ( yalumpu karli)
pajirninjawangu nganta.

    

 Ngarrurnuju yalumpu
nantuwu warrkarninjaku.   Ngarrurnuju, nantuwuku yalumpuku
warrkarninjaku.   Ngarrurnuju watiyarla(ku)
yalumpurla(ku) warnyaninjaku ( warrkarninjaku).  
Ngarrurnuju watiyakurra yalumpukurraku.   Ngarrurnuju
ngurrakurra(ku) yaninjaku.   Kapirna nantuwu yalumpu
ngarrini, yinga ngapa nyampu ngani.   Kurdu kapirna
ngarrini, yinga karli ngurrjumani.   Ngarrurnurnanyarra
nyurrula, karliki (ngurrjumaninjaku).   ..., yinkili karli
ngurrjumani.

    

 Yinkili karli ngurrjumani,
ngulakurnanyarra ngarrurnu.   Kurdu yalumpu kajika
wanti.   Kalaka karli kijini kurdungku.   Kalaka
nantuwurlu kurdu kijini..  Kurdungku kalakarla kuyu
yinyi malikiki.   Kurdu yalumpurlu kaju yinkakuyinkaku
mani.   Karnta yalumpurlu ka kurdu; yulanjaku;
ngurrjumani.   Karnta yalumpurlu ka-kurdu yulanjaku --
yulanjaku mani.   Ngarrka yalumpurlu nantuwu;
rdakukurra manu.

    

 Kurdu karna karrinjayirrani.

Kurdu karna nyinanjayirrani.   Kurdu karna
ngurrangka ngunanjayirrani.   Kajilpangku nyangkarla
mirnirrirli nyuntu, ngulaji ka nyanjarla; parntarrinjini.

Kurdu karna ngarrini, yinga ngurrakurra yani.   ...,
ngurrakurraku yaninjaku.   Kajikarna wangkawarlpiri.

Kajikarna marlu pantini.   Kulalparna marlu
pantikarla.  Purranyanyi karnangku; kujakanpa nyarrpa
wangka..

    

 Jaru kujakanpa wangka, ngulaji karnangku
purdanyanyi.   Kulakarnangku purdanyanyi; jaru kuja (
ngula)-kanpa wangka yalumpu ( yalumpu wangka)..  Kapi
ngapa marda wanti;.   Junga kapi wanti;.  Kula
marda (ngapaji) wanti;.   Yirna wirlinyi yani.  
Nyuntunpa yani wirlinyi.   Yinpaju miyi yinyi nyuntulu.

Karntangku yingarla yinyi miyi kurduku.. 
Nyiyakupanpa yantarla nyuntuju, wirlinyiji..

    


Nyiyakupanpa luwakarla karlingki(ji) yalumpuju kurdu..

Nyuntupanpa yaninjayanu, ( yanu,) ngajurnangku
nyangu.  Marlupanpa pajurnu nyuntu, ngajurnangku
nyangu.   Marlulpa pajurnu ngarrkangku, ngularna
nyangu.   Ngulapanpa watiya pakarnu, ngulajirnangku
nyangu.   Watiyapanpa pakarnu, ngularnangku nyangu.  
Ngulapanpala watiya pakarnu nyumpalarlu, nyangurnangkupala.

Nyurrularlu ngulapankulu watiya pakarnu,
nyangurnanyarra.

    

 Marlupankulu purraja
nyurrularlu, nyangurna nyarra.   Yalijarra,
nyangurnapalangu; kujalpapala marlu pajurnu. 
Nyangurnangkupala, nyumpala, kujapanpala pajurnu marlu (
marlu pajurnu).   Tape recorder nyampurlu, ngulaji ka
jaru nyampu; warlpiringalipanyangu mani.   Tape recorder
nyampurlu, jaru ka ngalipanyangu warlpiri mani.  
Kajilparna ngula marlu pantikarlajapa..  Yangka kujarna
marlu panturnu, ngulaju wurulyparnkaja.

    


Ngajurna kirrirdi.  Kurdujarra, kirrirdijarra.  
Kurdujarra Yali, kulapala kirrirdijarra.  Ngajurna
wiri.   Nyuntulunpa wiri.  Ngajarra; wirijarra.

Ngali ; wirijarra.   Nyumpala; wirijarra.  
Nyurrula; wiriwiri.   Ngaju wita.   Ngajarra;
witajarra.   Nganimpa; witawita.   Nganimpaju
kularnalu witawita.  Ngajarra; rdangkarlpa.  
Nganimpapatu; rdangkarlparnalu.  Yangka wapurnungku,
ngulaju kirrirdimpayi.

    

 Wapurnungkujarra, ngulaju
kirrirdi.   Wapurnungkupatu, ngulaju kirrirdipatu.

Marna; ngulaju wajirrki ( yukurinyayirni). 
Nantuwu yalumpuju ngurrju.   Nantuwujarra,
ngulajungurrju.   Nantuwupatu ngula, ngulaju ngurrju.

Nantuwujarra (ngulajarra), ngulajarraju
ngurrjujarra.  Nantuwu ngulapatu, ngulaju
ngurrjupatu.   Karli nyampuju -- rdilykiyanu.  
Karli nyampujarraju; rdilykiyanu.   Karlijarra,
nyampujarraju pala rdilykiyanu.

    

 Ngajurna
warlpiri.   Ngajarra, warlpiri karlijarra nyina.  
Ngajarra kulakarlijarra warlpiri nyina.. ) Ngajarra,
yanmajirri karlijarra nyina. ) Nyuntunpa warlpiri;.

Nyumpalanpala warlpiri;.  Yuwayi, ngajarra
karlijarra warlpiri nyina.   Nyurrula kankulu warlpiri
nyina;.  Nganimpa karnalu warlpiri nyina.. 
Ngajukupirdangka; ngajarra karlijarra warlpiri nyina.  
Ngajukupirdangkajarra; manu ngajulu; ngulakarnalu warlpiri
nyina.  Ngajukupirdangkajarra; nganimpa; warlpiri karnalu
nyina.

    

 Ngajunyangu kurdu, ngajulu (
ngajarra); yirlijarra wirlinyi yani.   Ngajarra
karlijarra wirlinyi yani, ngajukupirdangka manu
ngajulu.. Nyarrpara kanpala yani wirlinyi? Nyumpala mayi
kanpala yani -- papardirlangu?  Karnta ngajunyangu,
ngajarra kalijarra ngurrakurra yani ( yani ngurrakurra).

Ngurrakurralku karlijarra yani (ngajarra)

 kalinja.  
Ngajukupirdangka; manu ngajulu  ngulajurlujarra
kirrirdijarra.   Kularna ngaju wita, wirirna.  
Kularna wiringaju; witarna.   Ngajurna wiriwangurna.

Ngajukupirdangka wita, ngajurna wiri.

    


Marlu, ngulaju wiri.  Wakulyardiji witanya.   Ngajurna
wiri,  ngajukupirdangka wita.   Ngajurna wirijarlu,

kukurnunyanu wita.   Wapurnungku; ngulaju ka
kirrirdi karri manjakuju.   wapurnungku kirrirdi, manja
rdangkarlpa.Wapurnungku; ngulaju ka
kirrirdi karri manjakuju.   wapurnungku kirrirdi, manja
rdangkarlpa.   Nyuntukuju karna wiri nyina ngajuju.

Ngajarra, wiri karlijarra nyina nyumpalakuju.  
Ngaju karnangku nyina wiri nyuntukuju..  Ngajarra, wiri
karlijarranyarra nyina.

    

 Rdaka wirinya ngaju --
nyuntukuju.   Langa karnangku wiri nyina ngajuju --
nyuntukuju.   Kartirdi, ngajunyangu kardirri.  
Ngaju, kartirdi karna nyina kardirri.   Ngaju, Wakurna
kirrirdi.   Ngajurna, waku kirrirdi.   Kirrirdi karna
nyina -- waku.   Ngajurna wakurlu kirrirdi.  
Ngajurna wakurlu kirrirdi.   Ngajarra,
wakurlujarlujarra.   Yalumpu maliki, ngirnti kirrirdi.

Waku ngajulu; pajurnujulu.

    

Ngajukarna
nyina; nyurruwarnu pajirninjawarnu.   Ngajukarna nyina;
pajirninjawarnu; ngajukupirdangkarlurlangu.  
Ngajukarna nyina; kurlardawarnu; pantirninjawarnu.  
Yapakarikirlangu; pantirninjawarnu; ngaju karna nyina.

Ngajunyangu kurdu, ka nyina, warnajangka; pinjawarnu.

Ngajunyangu kurdu, junmangkulu pajurnu, yapakarirli.

Kurdu ngajunyangu, junmajangka; pajirninjawarnu ka nyina
-- yapakarikirlangu.

    

Kurdu ngajunyangu ka nyina;
malikijangka pinjawarnu.   Maliki ka nyina ngajunyangu;
pantirninjawarnu ; ngarrkakarikirlangu.   Karli ka
nyina; ngajunyangu; kurdukurlangu rdilykipinjawarnu.  
Watiya yalumpu ka nyina, winpajangka luwarninjawarnu.  
Yujuku ngalipanyangu, warlungku jankaja.   Yujuku ka
nyina, ngalipanyangu, jankanjawarnu.warlujanka (
warlujanka.jankanjawarnu).  Yujukujarrangku jankaja
wirlinyirlarni.. Ngajarraku.. Warlungku.

    

Yujuku
-- ngurrjunya nyuntunyanguju ( nyumpalanyanguju).. 
Ngajunyangu kirdana; ngati; warlpiripala.  Kirdana,
ngati, ngamirni; ngulapatulu warlpiri.  Kurdu nyampu,
kutu ka karri ngajulurla.  Ngajukarna nyina kutu
nyuntunyangurla ( nyuntulurla).   Ngaju karna karri
purdangirli nyuntulurla.   Ngajukupirdangka; kamparru
ka karri.   ... ngajulurla.   Nantuwu; ngajulu; ngula
karlijarra yani -- watinyarra.

    

Nantuwu ka yani purdangirli ngajulurla.   Ngaju
karna yani kamparru nyurrularla.   Ngaju karnanyarra
pirlangkiti parntayirrani nyurrulaku.   Maliki,
jingijingi ngajulurlaju parnkaja.   Ngaju karna yani;
yuwarlirla; jingijingi.   Ngaju karna jingijingi
yuruturla (yuruturla jingijingiji) rdulykurrani. 
...ruuturla -- jingijingi yani.   Kulalparna ngaju
jingijingi yantarla; ngulangka; karrungka; ngawarrapuru.

...Karru yalumpurla; ngawarrapuru.   Julpu
parnkaja, ngajuwana jurruwana.

    

Jurlpu parnkaja, yuwarliwana
kankarlu.   Pirli nyampu karna kijini, yuwarlirla
kankarlumparra.  Pirli karna kijini, kankarlarra; yinga
yuwarlikirra wanti.   Ngajukupirdangka, kamparru ka
karri ngalingka.   ...ngalijarrarlu(ju).  
Ngajukupalangu kirdana, nyina kapala ngajukupirdangka
jarra.  Kirdana ngajukupirdangka ka nyina.  
Ngajukupirdangka, wangkami karla kirdana ngajukupalanguku.

Mukardi nyampu karnangku yirrani jurru nyuntulurla (
nyuntunyangurla).

    

Ngajukupalangu,
karlijarnturnu.   Karlijarnturnurlu, luwarnuju.  
Ngajukupalangu ngati, yarlakarlangu.   Yalumpu maliki,
kuyungarnu.   Ngajukupalangu kirdana, ngula(ju)
kuyupumgu.   Kuyupungurlu, ngulaju luwarnu.  
Yapa yalirli, yuwarli ka ngantirni.   Yapa yali,
yuwarlinganturnu.

    

Kurdu ngulangku,
yulanja witawangurlu, luwarnuju.   Kurdu yalumpu,
wajili witawangu ka nyina.   KUrdu yalirli,
wangkanjawitawangurlu, luwarnuju.   Ngulangku marlu --
panturnurlu, luwarnuju.   Wati yalumpu, nantuwupajurnu.

Wati yalumpu; warlpiri -- purdanyangu.   Warlpiri
-- purdanyangurlu, kapiji luwarni.  Kalingki.  Warlpiri
--wangkangurlu, kapiji luwarni.  Karlingki.   
Ngarrka ngula, warlu--manu.   Kanyinpa;. = kangkunpa;.

parntika.. = parlkupungka.

    

Kangkurna..

Pakarnirna.. = Pakakurna.   Nganirna;. =
ngalkurna;.  Manirna;. = mankurna..   Pinyirna.. =
pungkurna..  Purrajurna.. = purramirna..  
Wangkamirna.. = wangkajurna..  Maninyarna;. 
Mankurna;.   Mankunyarna;.  Pantirnirna;.  
pantikurna;.   Nyinamirna..  Nyinajurna.. 
Karlirna jarntirni..  Karlirna jarntiku..   Nyuntu,
jarntikayijala, ngajupiyarlu.   Pangkala wanti kurdu..

Pangkala wanti..

    

Wantiju.. 
Kulamarda wanti --  Kula wanti marda --   Kula marda
wantiju --  Ngurrakurralkurna yanku..  Kajilpa
nganjarla nyampupiya pulukurlu, kajika ngulaju pali.  
Kajilpa pulukurlu nganjarla nyampupiya, kajika ngulaju pali.

Jalangurlu maninjawangurla, mirnirri, ngula karli --
jukurrarlu mani.   Marlu pantirninjawangurla
jalangu(rlu), ngula karna jukurrarlu pantini.   Karli
palkamaninjawangurla jalangu, ngula karna jukurrarlu karli
palkamani.   Palka maninjawangurla jalangu karli, ngula
ka ngajukupirdang karlulku palkamani jukurrarlu.

    

Karli palkamaninjawangurla, ngajukupirdangkarlu kaju
luwarnilki.   Ngapa palkamaninjawangurla, kapirna
purrakujarrimarda.   Ngajukupirdangkarlu, ngapa
palkamaninjawangurla, kajika ngulaju purrakujarri.  
Karli palkamaninjawangu, ngajukupirdangka, ngulajukajikarna
luwanilki.   Kulapanpa ngapa palkamantarla nyuntu,
kajikanpa ngulaju ( ngulaju kajikanpa) purrakujarri.  
Ngapa palkamaninjawangu(rla) kajikanpa purrakujarri.  
Kularna ngapa palkamanu ngaju--

    

Ngajukupirdangkarlu, luwarnuju, kularna ngapa palkamanu.

Kularnarla ngarrpaku rdipija,  Kularna ngapa
pardanypurraja..  Kulalparna ngapa ngaju palkamantarla,
kajikaju luwani ngajukupirdangkarlu.   Kajilparna ngapaku
palkamaninjawangu nyinakarla, kajikaju luwani
ngajukupirdangkarlu.   Jiwirri ( warlu) karna
mani, yirna kuyu ( marlu) purra.   Parlku karna pangini,
yirna marlupurra.   Parlku jirrima karna pangini, yirna
marlujarra purra.

    

Ngarrkangku ka yunpani, kujaka karli jarntirni.   ...,
Karli jarntirninjakarrarlu.   Wangkanjakarrarlu, parlku ka
pangini.   Nyampurlu ka, parlku pangirni wangkanjakarrarlu.

Karli jarntirninjakarrarlu, payipi ka jumuku(mi)mani.  
Karlikarrarlu, jarntirninjakarrarlu ka-jumu-kumimani-payipi.
( ,payipi-ka-jumukumimani.)   Wangkamika, nyinanjarla
juwayikirla.. + nyanungunyangurla..  Kujalpa yangka nyinaja
juwayikirla, ngulangkujuju luwarnulku.   Juwayikingirli
yangka, nyinanjakarrarlu, ngulangurluju luwarnu.   Karlilpa
jarnturnu, luwarnuju.   Karlijangkarlu, jarntinjawarnurlu
luwarnulkuju.

    

Kujalpa watiya pakarnu, ngulaju  warlkurrurlulku
luwarnu.   Watiyalpa pakarnu, ramparlpakarnulkuju.  
Watiya pakarninjakarrarlu, ramparlpakarnulkuju.  
Kujalpa parnkanjinanu, wajirli, ( wajirli, parnkanjinanu,)
ngulalpa ( ngulajilpa) yunparninjinanu ( yunparnu).

Wajirli parnkanjakarrarlulpa yunparninjinanu.  
Kujalpa wajili parnkanjayanu, ngulalpanyanu nyanungu
wangkanjayanu.   Wajililpa parnkanjayanu wangkanjakarralku.

 Parnkanjayaninjakarralkulpa wangkaja.. 
Kujalpa walyangka ngunaja, ngulalpa yunparnulku.  
Ngunanjakarrarlu, yunparnulkulpa.

    

Walyangkarlu, ngulangkarlu-lpa ( -yilpa) yunparnu.

  Pirlingkalpa nyinaja, karlilpa jarnturnu.

Pirlingkarlu, nyinanjakarrarlulpa karli jarnturnu.  
Kujalpa ngurrakurra yaninjinanu, ( yanu, (
yaninjayanu,)) ngulalpa yunparninjayanu (
yunparninjinanu).   Yaninjakarrarlu(,) ngulalpa
ngurrakurrarlu yunparninjayanu.   
ngurrakurrarlu, yaninjakarrarlu, ngulalpa yunparninjayanu.
Piritilpa purraja, ngulaju yunparninjakarrarlu.  
Marlulpa pajurnu; ngulalpa yunparnu.   marlukarrarlu (
marlu) pajirninjakarrarlu, ngulalpa yunparnulku.  
Kujalpa karli jarnturnu, ngulanyanu jarnturnu nyanungurlulku
( nyanungurlulku jarnturnu).   Karlilpa jarnturnu,
nyanungurlulkunyanu ramparljarnturnu.   Karlingkajinta,
ramparljarnturnunyanu.   Karlingkajinta
jarntirninjarlajinta, jarntajarnturnunyanu.

    

Kujalpa wajili parnkaja, jiringkilki panturnu.   Wajili
parnkanjarla, jiringkilki panturnu.    Malikilpa
wajili parnkaja, ( Wajililpa parnkaja, maliki,)
ngajukupirdangkarlu makitirlilki luwarnu.  +ngulakurra.  
Malikilpa parnkanjinanu, ngulakurrajuku luwarnu makitirlilki
ngajukupirdangkarlu ( ngajukupirdangkarlu makitirlilki).

Wajili yarnkajarra maliki, ngulakurrajuku luwarnu
ngajukupirdangkarluju.   Kujarna wangkaja, ngulaju
luwarnu ngajukupirdangkarluju. ( ngajukupirdangkarluju
luwarnu(lku?).)   Kujalparna parlku pangurnu,
ngulakurraju; ( ngulaju) ngajukupirdangkarlu luwarnulku.

Parlku pangirninjakurra, ngajukupirdangkarlu,
karlingkilkiji luwarnu. .

    

Kujalparna
nantuwuparnta yanu ( yanu nantuwuparnta) ngulaju (
ngulajuku) ngajukupirdangkarlu karlingki luwarnu.  
Ngajukupirdangkarlu, luwarnuju, nantuwu(kurra) yaninjakurra.

Kujalparnarla wangkaja ngajukupirdangkaku, ngulaju
malikirlilki yaninjarla yarlkurnu.   Kapirna
pantikarlajala ngulaju marlu, kajirna mardakarla kurlarda..

Kapirna yantarlajala, (Alice Spring)-kirraju, kala --
mutukawangurlarna jupukarrija.   Kapi yalumpu, kapirna
(ngulaju) rupumimantarla -- kajirna mardakarla rupu.  
Kapirna payi(mi)mantarla ngula mutuka, kalarna yampija
maniyi witakurlurlu ( maniyi witakurlurlu yampija).

    

Kanari ngula, kapirna karlingki luwakarla -- kala
(yinga) wurulyparnkaja.   Kapirna karli pakakarla, kala
-- warlkurruwangurlurna yampija.   Kapirna warrkakarla
nantuwuku ( nantuwuku warrkakarla), kala
kikiimanulkuju.   Yantarlirna nyinaja, warnangkuju
yarlkurnu.  Yantarla kapirna ( kapirna yantarla)
wirlinyijala,   Kapirna ngulaju ; maliki
pulymardakarla, ngirntingirli, kalarna wantijalku (
wantijalkurna).   Ngajukupirdangkarlu panturnu marlu,
ngajurna panturnu kanyala.   Ngajukupalangurlu
kirdanarlu, kurlarda ka ngurrjumani -- ngaju karna karli
jarntini.   Karli yirna ngurrjumani.

    

Nyuntulunpa karli ngurrjumani..  Wita nyuntunpa karli
ngurrjumani.   Ngajukupirdangkarlu karli ngurrjumani.

Kularna ngaju karli ngurrjumani.  Kulanpa karli
nyuntu ngurrjumani.   Ngajukupirdangkarluju kula karli
ngurrjumani.   Pikirri, ngulaju kurlarda kijirninjaku.

Yalumpuju yungka, kijirninjakulangu..  Ngulaju
yungka, kurlardakurlangu kijirninjakurlangu..

    

Ngulajurla yungka -- warlukurlangu pakarninjakurlangu..

Ngulajurla yungka -- marlukurlangu
pantirninjakurlangu..   Ngajukupirdangkarluju panturnu;
marlukurlangurlu pantirninjakurlangurlu.. 
Ngajukupalangu kirdana, wajili ngurrju.  
Ngajukupalangu kirdana, yimi witawangu.  
Ngajukupalangu kirdana, yaruju ka karrkami.   Yaruju
witawangurlu, kapingki luwani.   Ngajunyangu karnta,
yanika yarlakurra.   Ngajukupirdangka ka yani
kuyukurra.

    

Ngaju karna yani ngapakurra.  
Kapirnajurla mani tikiti, miyiki.. Ngajulurlu.. 
Ngapakukarnarlajinta, yani, karnta ngajunyanguku.  
Ngajukupirdangka, warlukurlajinta yanu  karnta
nyanungunyanguku.   Warluku karnajurla yani,
ngajulukulku.   Ngajukupalangu kirdana; kuyukujurla
yanu -- ngajuku.   Ngajukupirdangkajarra,
kuyukujupalarla  yanu -- ngajuku.   Ngajulu
karnangkupalarla ( karna yani) -- kuyuku, nyumpalaku.

    

Kuyuku karnarlajinta yani; kurdu ngajunyanguku.

Kuyu karnapalangurla yani; kurdujarraku.  
Ngajarra; ngajukupirdangkarlangu; yani karlijarrarlajinta
kurduku -- kuyuku.  Yanirli -- ngalilki -- kuyuku.
Kurdukurlurlajinta.   Yanirli; ngalilki --
kuyukurlurlajinta kurduku.   Karliki karnarlajinta
warrirni, kurduku.   Karliki karnarlajinta warrini,
kurduku.   Karlijarraku karnarlajinta warrini kurduku.

    

Kurdujarraku karnapalangurla marluku.  
Karlijarraku, karnapalangurla warrini  kurdujarraku.

Warrirni karnapalangu marlujarraku..  Warrirni
karnajana -- marlupatuku.   Warrirni karnarla
karlijarraku..   Warrirni karnajana --
karlipatuku..  Warrirni karnarla, karlijarraku.  
Warrirni karnarla -- kurlardajarraku.   Karlijarrarna
jarnturnu..  Jarnturnurna; karli; kurlarda.  
Jarnturnurna -- karli; kurlarda; pikirri.   Warrirni
karnapalangu; yapajarraku.

    

Warrini karnapalangu
-- malikijarraku.   Warrirni karnarla --
ngapirijarraku.   Warrirni karnarla, manjajarraku..

Warrirni karnarla ( karnapalangu), manjajarraku..
wakulyarrijarraku.   Warrirni karnarla --
pirlijarraku...   Warrirni karnapalangu --
kurdujarraku..  Pirlipatuku karnarla warrirni.  
Marlupatuku karnarla warrirni..  Kurdupatuku; karnajana
warrini.   Junmaku karnarla warrini; ngajunyanguku.

Kirdana nyuntukupalanguku karnarla warrirni.  
Marluku karnarlajinta warrini nyuntukupalanguku.

    

Marluku kanapalangurla ( karnarla) warrini kurdu
nyuntunyangujarraku..  Kurdupatuku karnanyarrarla
warrirni -- marluku.   Kuyuku karnajanarla
warrininyampupatuku.   Warrurnulparnangkurla nyuntuku.

Warrini kanpajurla ngajuku;.  Yalumpurlu,
warrirni kangalirla ngaliki.   Yalumpurlu, kapingali
yinyi miyi ngaliki.   Yalumpurlu, kapijarrangku yinyi
ngajarraku miyi.   Yalumpurlu, warrirni kajarrangkurla
-- ngajarraku.

    

Yapa yali, kapirna luwarni
kuluparnta.  ..., yika kuluparnta nyina.  
Nyarrpararlungku yarlkurnu malikirliji..  Lawa,
kulajulu malikirli pajurnu..  Nyiyanpa palkamanu.

Lawa; kularna nyiya palkamanu..  Nganangkungku
luwarnu..  Lawa, kulajulu luwarnu..  Kulaju
nganangku luwarnu ngajuku..  Nyiyaku kanparla
warrirni..  Kulakarnarla nyiyaku warrini.. 
Ngulangkuju; malikirli jintangku yarlkurnu.

    

Nyarrpararlungku pajurnu malikirliji.. Nyampurluju yarlkurnu
malikirliji..  Malikirlingki pungu; nyarrpararlu;
panupuru milyapinyjawangu.   Maliki panu;  , mukulu
palija.   Nyajanguku karliki kanpa nyina ngampurrpaju..
Panujukuju yungka karli.   Panu kalu nyina nyampu,
ngulakalu warlpiri purdanyanyi.   Kulaka nganangku
warlpiri nyampurlarlu milyapinyi;.  Payipi
ngajunyangurluju ka mardani larra.

    

 Payipi ngajunyangu, larra ka ngunami.

  Ngajurna rdaka wijini.   Ngajurna rdaka;
wiri.   Kurdiji karnarlu mani, rdaka karnarlu yuka
miringka.  Jardalparna ngunaja, wirliyalkurna
warlukurrajarrija.   Kunjuru; yukami kaju milpakurra.

kunjuru; yukami ka milpakurra ngajukurra.   Kuyu
ngula ( nyampu) kapirna warlukurra yirrarni ( kijirni).
(Kuyurna warlukurramanu nyurru.)   Marlu yirna yirrani,
parlkukurralku.   Marlu nyampu karna jakarrpinyilki (
jurdurrinyilki).

    

Kiri nyampu, kurdijikikarnarla
yirrani.   Kiri; yirnarla yirrani parrajuku.  
Kiri kapirnarla yirrani; parrajajarraku.   ...-patuka.

Kiri; parrajarla ( parrajaku) -- kapirnarla yirrani
karntangajunyanguku.   Kiri; kapirnarlajinta yirrani (
yirrani kapirnarlajinta) parrajaku; karnta ngajunyanguku.

Ngurlu nyampu; pirlingka; karntangku ka yurrpani.

Yurrpani ka, karlimi ka -- parrajakurralku.  
Parraja nyampu; kankarlu karna yirrani yujukurla.  
Parraja nyampurna; kankarlu yujukurla yirrani;.  Jurlpu
parnkajarni; yujukurla; kankarlarni; pirrimanu.

    

Jurlpu parnkajarni; yujukurla pirrimanu. .  
Jurlpu kapi pirimanu; ngajukupirdangkarlangurla yujukurla.

Yujukurla kapi pirrimani -- ngajukupirdangkakurlangurla
kuja nganturnu.( ngarntirninjawarnurla.)   
Yujuku nyampu; ngula nganturnu ngajukupirdangkarlu.  
Yujuku nyampu (Ka nyina) ngajukupirdangkakurlangu
ngantirninjawarnu.    Tiyi(ji) ngajunyangu
walykajarrijalku..  Ngurra nyampu nyuntunyangu
purlkunya.. Purlku kanpa nguna;.  Janyungu karna
rdakangku puyupinyi.. + Ngula yirrarninjaku payipirla.

Jikirriji karna rdakangku manyamani.   Janyungu
nyampu karna rdakangku manyamani -- yirrarninjaku patipirla.
.

    

 Janyungu nyampa karna manya mani, rdakangku,
payipirlaku yirrarninjaku.     Jikirriji
karnangku -- manyamani, yirnangku yirrarni payipirla.  
Rdakangku karnangku jikiritinyuntuku -- manyamani, yinpa yirrarni
payipirla.   Janyungujulu yinyi yapangku;.   Lawa
kulajulu yungu yapangku janyungu;.   Lawakarna nyina;
janyunguku; yapakarikirlanguku yinjawangu.   Lawa
kularna marlu panturnu;.   Lawa karna nyina; rdipinjawangu;
marlukuju;.   Lawa karna nyina; yapakarikiji; kulajulu
ngaju(ju) -- panturnu;.   Lawa karna nyina ngaju; kulajulu
panturnu yapakarirli;. .

    

 ...kulajulu yapakarirliji panturnu.   Lawajuku
karna nyina; yapakariki; pantirninjawangujangka.  .   Marlu palkamaninjawangurla, kajikanpa
yanunjuku pinarni yani ( yanirni (pina) ngurrakurra).

Marluwangurla, ngulajikarna pinarni yani yarnunjuku.

Marluku  palkamaninjawangurla; ngurrakurra karna
ngulaju ( ngulaju ngurrakurra karna) pinarni yani.  
Marluku; palkamaninjawangu; ngurrakurra karna pinarni yani.

Marluku; palkamaninjawangurla; ngula karna lawa
pinarni yani.    Karntangku; kularla miyi
yungu -- ngarrka nyanungunyanguku..

    

Lawa, tiyi kularla yungungarrka nyanungunyanguku.

Lawa ka nyina, ngarrka nyanungunyangu, tiyi
yinjawangu.   Karnta; lawaka nyina tiyi
yinjawangu ngarrkaku.   ... ; tiyi yinjawangu ka nyina
ngarrkaku.   Lawa ka nyina ngarrka, tiyi yinjawangu,
kularla yungu karntangku.   Lawa ka nyina tiyi yinjawangu;
ngarrka; kularla yungu karntangku.   ngarrkangku,
kularla kuyu yungu  karnta nyanungunyanguku..   Lawa,
kuyu yinjawangu ka nyina karnta nyanungunyangu.   ngarrka
yalumpu, kuyu yinjawangu ka nyina; karnta nyanungunyanguku.

Karnta ka nyina; lawa; kuyuwangu, kularla yungu
ngarrkangku.. nyanungunyangurlu.. ( Ngarrkangku kularla
yungu -- nyanungunyangurlu.)

    

Kapili nguna jalangu, kulkurru, kapili nyampukurra;
yukami; wanta yatijarrarla.   Kajili kulkurru ngunami (
kajilpalu kulkurru ngunakarla); ngulaju kapili; nyampukurra
tinakurra yuka.   Yapa panu, ngulakalu warrkijarri.

Yapa kalu; muku warrkijarri, jintakumarrarni. 

Panukari kalu warrkijarri, panukari kalu nyina.

Panukarili yanu yatijarra; panukarili yali yanu --
kurlirra.   Yalumpurluju ( yalirliji) pakarnu
karinjakurra, kujaka walyangka nyina.   Ngulangkuju
pakarnu -- nyinanjakarrarlu -- karrinjakurra.  
walyangka nyinanjakarrarlu, ngulangkuju pungu|;
karrinjakurra.

    

Walyangkarluju pungu, nyinanjakarrarlu, (
nyinanjakarrarlu, pungu,) karrinjakurra.  
Ngulangkuju pungu; walyangkarlu--nyinanjarlarlu --
karrinjakurra.     Ngarrka yanu
jingijingi, ngulangkuju pakarnu nyinanjakurra. 
Ngajuju pakarnurra jingijingirli, nyinanjakurra. .

Ngarrkangkuju parnkanjakarrarlu jingijingirli
pakarnurra nyinanjakurra.   Nyanungulpa nyinaja;
ngajulkurna parnkaja; parnkajarna nyanunguwana,
pakarnurrarna nyinanjakurra.   Nyanungulpa nyinaja;
ngajulkurna parnkajarni; pakarnurrarna nyinanjakurra
nyanungulku.

    

 Parnkanjakarrarlurna, pakarnurra; nyanungulku;
nyinanjakurra.    Jingijingirna parnkaja;
ngulakarrarlurna -- pakarnurra -- nyinanjakurra. 

Karlilpa jarnturnu jintakarirli ( nyanungurlu),
ngajurna parnkajarni, parnkanjakarrarlurna
pakarnurra--karlijarntininjakurra (
jarntirninjakurra--karlikirra).   Marlurna panturnu,
ngulajangka wurulyparnkaja.   Marlu --
pantirninjawarnu, ngula; wankaru wurulyparnkaja.  

Marlurna panturnu ngaju, ngula -- wankalulku
wurulyparnkaja.   Marlu -- pantirninjawarnu;
ngajunyangu -- wankarulku wurulyparnkaja.

    

Malikirna panturnu, kurlardarlu, ngulaju -- ngajulku
yarlkurnu.   Maliki -- pantirninjawarnu;
kurlardajangka; wankarujarrijajuku; ngulaju; yarlkurnulku.

 Maliki; ... kurlardajangka; ngulaju
wankarujarrijajuku; yarlkurnulkuju.   Pantirninjawarnulu
malikirli ( malikirli pantirninjawarnurlu); ngulaji;
ngajulku; pina pungu; wankarurlulku ( wankarurlulku pina
pungu).   Malikirli pantirninjawarnurlu; ngulaju 
ngajulku yarlkurnu.   Malikirli ngajunyangurlu;
wankarujarrinjarlaju-pina yarlkurnu.  Pantirninjawarnurlu..

Yangkarna kurlarda pina manu; kujarna ngaju
wajawajamanu.   Kurlarda yangka;
wajawajamaninjawarnu; ngulajirna pina manujuku. 

    

Kurlarda yangka; kujarna pina manu, ngula 
ngajukupirdangkarlu wajawajamanu..  Kurlarda yangka;
ngajukupirdangkarlu kuja wajawajamanu, ngulajirna pina manu.

Kurlarda yangka; ngajuku;pirdangkakurlangu;
wajawajamaninjawarnu; ngularna pina manu.   Yujuku
pungu warlpangku..  Yangka kuja; yujuku ngurrjumanu --
kirdanarlu, ngulaju pungu warlpangkulku.    
Yujuku yangka; kirdanakurlangu; ngurrjumaninjawarnu; ngulaju
warlpangku pungu.

    

Karliki karnarla warrini; yangkaku, kirdanakurlanguku,
kuja jarnturnu..  ..., kirdanarlu kuja jarnturnu.   ...,
kirdanakurlanguku; yangka + jarntirninjawarnuku.   ...,
kirdanakurlanguku; jarntirninjawarnuku; yangkaku. 



    

nantuwuku kapirna warrkani jukurra; kuluparntaku.

Kapirna ( kajirna) nantuwuku warrkarni jukurra yali
(ki); kapiji kijini.   Nantuwu kajirna warrkani
yalijijukurra; pirrarniji kujurnu.   nantuwuku ...
yaliki...  Yapa kanpa milyapinyi -- kaji yanirni
jukurra.   Kapirnangku karlingki luwarni, kajirna
ngurrjumani jukurrarlu.   Nantuwu kanpa yali nyanyi..
kapirna warrkarni jukurra.

    

Nantuwurna nyangu; kajirna ( kapirna) warrkarni
jukurra.   Kajirna mardakarla makiti; (wali) kapirna
luwakarla yaliji wawirri.   Kajirna mani makiti;
kapirna yaliji wawirri luwani.   Kajirna luwani wawirri
makitirli.. kapirna mani jukurrarlu.    Kapi luwani ngarrka yalirli
warna.  Karlingki.   Kapi karlingki luwarni ngarrka
yalirli; wana.   Kapirna ngarni yaliji warna; kaji
luwarni ngarrkangku karlingki.   Yungurnanganta
nantuwukurra warrkakarla; waliji kikiyimanulku.

    

Yirnanganta nantuwu yaliki ( yali nantuwuku)
warrkarla; wali wurulyparnkajalkuju.    Kajilparna
nantuwu yali tikilimantarla; kajikaji kijinilki.  
Kajilparna pantikarla yali nantuwu; kajikaji kijini.  
Tinawarnu kapirna yani wirlinyi(lki).   Kajirna puluku
nyampu kiniyimani; pajirniwiyi; kapirna kanyi ngurrakurralk-
yuwarlikirralku kuyu.   Kajirna puluku nyampu pajirni;
kapirna kanyi yuwarlikirralku; kapirna kanyi yuwarlikirralku
kuyu.

    

Kajirna nyampu karli ngurrjumani; kapirnangku nyuntuku
yinyi.   Kapirna nguna jarta; kapirna yani wirlinyilki.

Warrkijangka kapirna yani wirlinyilki.  
Pakarnuju ngajulu; wali wurulyparnkajalku.   Kaji --
ngajukupalangurlu ngarni tina; kapirlijarra yani
wirlinyilki.   Yakajirri kajirna ( kajirna yakajirri)
ngarni; kapirna jurrulku murrumurrujarri.   Pirrarnirna
ngarnu yakajirri; walirna jurrulku murrumurrujarrija.  
Warnangkuju pungu; walirna murrumurrujarrijalku.

    

Ngularna wawirri panturnu; purramilki karna.  
Kajirna wawirri pantirni; kapirna purramilki.  
Wurrukanyi karnarla; kapirna pantirnilki yaliji wawirri.

Ngajukupirdangkarla wurrukangu wawirriki; panturnulku.

Tumaji; pirrjirti; payiji; kunjurukuju
puulykijirninjaku.   Pirli yalumpu pirrjirti (;)
ngajukuju jakurrmaninjakuju.   Nantuwu yaliji --
kuluparnta -- kaji ngajukupirdangkarlu warrkarni.

    

Kulalparna; ngapa yalipuru yantarla; ngawarrapuru;
wiripuru.  Kulalparna yantarla jingijingi.  Tumaji ngajukuju
wiri -- ngawarra yaliji -- kulalparna yantarla jingijingi.

Pirriyapuru karna nyinami; yaninjaku wirlinyiki
jalangukuju.   Ngapiri nyampuju ka karrimi pirrjirti;
pakarninjakuju lakurrukuju.   Jalangukuju --
warrkijarrinjakuju -- mukarnipuru.   Kapirna nyinami
kuluparntakujaku yalikijaku nantuwukujaku
warrkarninjawangu.   Pakarnurna yaliyi nantuwu --
kuluparnta.

    

Yalijirna nantuwu pakarnu kuluparnta ( kulupalka).

Kulalparna jakurrmantarla yalumpuju pirli; pirrjirti.

Kapirna pirli yalumpuju rdilykipakarni -- pirrjirti.

Kapirna rdilykirdilykipakarni witawitakartalku --
pirli yaliji.   Kapirna ngurrjumani -- kurlarda
nyampuju -- witakartalku.   Kapirna purrami kuyu
nyampuju; murntukarda (-lku).   Kapirna kurdu yaliji
pakarni; kapiji marlaja yulamilki.

    

Kurdulu yaliji ngarrika; yungu ngurrju nyinami.  
Warlapajika yali kurdu; yungu nyina ngurrju.   Kurdu yali
ngarrika; ngurrjukarta yungu nyinami ngurrju.   Kuyu
yali purdaya; marukarta ( yurrpurlukarda).   ...yungu
marujarrimi.   Kulalparna ngurra yalikirra yantarla;
kalakajili nganjinipakarni.   Kulalparna yalikirraji
pirnkikirra yukayarla ( yukayarla pirnkikirra); nyinami
karna wiri ngajuju.   Kulalparna yirrakarla
jampitikirra nyampuju pirli; wiri nyampuju pirli.  
Yarli ka kurdu yulami; yungu pakarnu kirdanyanurlu.

    

Kurdu yali ka ( ka yali) yulami; yungu mali kirli
pungu.   Kaji wanta yukami; kapirna kulpami ( yani)
ngurrakurralku.   Kapirna yani ngurrakurra; kajirna
wawirri nyampu purrami.   Kapirna wawirri nyampu purra;
kapirna wawirri nyampu purra; kapirna kulpami
ngurrakurralku.  Karli karna nyampu ngurrjumani --
Kajirnangku ( kapirnangku) yinyi nyuntuku.   Kaji
yali yani; ngajukupalangu kirdana.   Kajirna yani
yurntumukurra; yurntumujangkalkukarna yani
lurnpakurlangukurra.   Kapirna yunparni; kapirna
karli(lki) nyampu ngurrjumani.

    

Kapirna wangkami warlpiri; kajirna nyinami
yurntumurlaju;.   Kapirna nyinami wangkanjawangulku
wurtungu.   Kapirna wirlinyi yani; kapirna nyinamiyi
wirtungulku.   Kajirna ngajulu warrkijarrimi;
nyunturluluyunpakayi.   Kajirna ngajungurna; nyuntu
warrkijarriyayi.   Kajirna ngaju ngunamiyi; ... 
Kajinpa nyuntu warrkijarrimi(yi); Ngaju kapirna ngunamiyi.

Ngajukupirdangkalpa ngunaja jarda, ngajulparna
warrkijarriji pirrarniji.

    

Kapirna yunparniyi.. Kajirna ngaju warrkijarrimi(yi);
Wali kapirna yunparniyi.   Kajirna ngarni miyi
ngajunyangu; kapirna wangka miyilki.   Kapirna
nyampurla nyinamiyi; kaji ngajukupalangu kirdana pinarni
yani.   Kajirna ngaju warrarda warrkijarrimiyi; kapi
wanta yukamirra.   Kapirna nyampurla nyinamiyi; kaji
ngapa lawajarrimirra.   Kapirna nyampu karli
ngurrjumani; yanirnipina ngajukupirdangka.   Kapirna
ngurrakurra pina yani; kaji wanta yukamirra.

    

Kapirna yani pina ngurra ngajunyangukurra; kaji wanta
yukamirra.   Kapirna pina yani; ngurra ngajunyangukurra
-- wantawangurlalku.   Kajirna(rla) ( kapirna(rla)
warlpiriki lanijarri; kapirna yurntumukurralku yani.  
Kapirna karli nyampuju pirrkirni; tinaku murnmakurlujuku.

Kapirna karli nyampu jalangurlu -- ngurrjumani;
kapirna kulpami ngurrakurralku.   Kapirna ngarni
tinawiyi; kapirna yani wirlinyilki.   Kapirnaju mani
janyunguwiyi; kapirna kulpami ngurrakurralku.

    
Ngajurna ngurrjumanu karlijarra; ngajukupirdangkaku
yaninjarniwangu wiyijiki.   Ngulalparna nyinaja
wawirriki pantirninjawangu; walilparna nyinaja yarnunjuku.

Nyampulpa karrija -- ngapawangurla, ngulajilpa karrija
-wiyi.   Pardunalpa karrija ngapawangurlawiyi --
nyampuju.   Nyampulpa karrija; pardunawiyi --
ngapawangurla. .   Ngajulparna nyinaja
yarnunjuku-kuyuwangurlawiyi; kuyulkuju yungu
ngajukupirdangkarlu.   Ngajulparna nyinaja --
ngajukupirdangkawangurla -- majuwiyi.  
Ngajukupirdangkawangurla, majuwiyilparna nyinaja.

    

Ngula wanta yukajarra; walilparna nyinaja
mukarniparnta.   Ngulalpa wanta nyinaja yukanjawangu;
ngajulparna nyinaja mukarniparnta.    Kapirna
ngarni tina; kapirna yani wirlinyilki.   Ngularna
yanurnu nyurruwiyi yurntumukurra, lawalparna nyinaja
milyapinjawangu warlpirikiji.   ..., ngajulparna nyinaja
lawa milyapinjawangu warlpirikiji.   Ngajulparna
nyinaja kuyuwangu lawa -- walirnaju wawirrilki panturnu
kuyu.   Kurdu yali yampiya; yungu pangkala kijini (
kijini pangkala) karli.   Pangkala yaliji wanti watiya.

Yaliji pangkala wantimi watiya.

    

Yaliji yampiya -- pantirninjawangurlu wawirri.  
Wangkanjawangu nyinaka.   Kajinpa nyuntu nyina ngapaku
palkamaninjawangu; kapirnangku pinyi.   Kurdu yali
yampiya pakarninjawangurlu pangkala nyina(mi).  Lawa
karna nyinami pantirninjawangu.  + Ngarrkangku
pantirninjawangu -- lawa.   Ngaju karna lawa nyina;
yaliki malikiki pantirninjawangu.   Yalirli malikirli;
pantirninjawangu karna nyina lawa.   maliki yalirli karna
nyina pantirninjawangu lawa.

    

Malikirli yalirliji; pinjawangu karna nyina. 

Ngajunyangu karnta ka nyina lawa -- tiyi yinjawangu ka
nyina.   Kurdu nyampu ka nguna; warnangku pungu.  
Warnajangka ka kurdu nyampu ngunami.   Kurdu nyampu ka
ngunami warnajangka.   Nyampu ka ngunami kurdu;
wirnpangku luwarnu.   Kurdu ka ngunami nyampu ( nyampu
ngunami) wirnpajangka.   Kurdu nyampu ka ngunami;
kirdannyanurlu pakarnu.   Kirdanyanuku karla marlaja
nguna -- pakarninjawarnu kurdu nyampuju. 

    

Murrumurru karla marlaja nguna -- kirdanyanuku
pakarninjawarnu.  Nyampu ka nguna maliki; nantuwurlu
pakarnu.   Maliki ka nyampu ngunami; yungu nantuwurlu
pakarnu.   Nantuwujangka karla marlaja nguna -- nyampuju
maliki.  Yungu pakarnu nantuwurlu.  Murrumurru karla
marlaja nguna nantuwuku -- pakarninjawarnu.   Nyampu ka
nguna maliki; yungu ngajukupalangurlu panturnu.  
Ngajukupalangurlu kirdanarlu panturnu; nyampuju ka nguna
maliki.    Nyurnu karla marlaja nguna;
pantirninjawarnu -- kirdanaku.

    

Nyurnu karla marlaja nguna -- kirdanaku -- panturnu yungu
kurlardarlu.   Yali ka watiya jankami; wirnpangku
luwarnu.   Yali ka jankami (warlungku-) watiya; yungu
wirnpangku luwarnu.   Yali ka jankami watiyawarlungku;
yungu wirnpangku luwarnu.   Wirnpaku karla; marlaja janka;
yaliji -- watiyarla ( watiyarla yaliji) warlu.  
Rdalyku  rdalyku karla yali marlaja ngunami; yungu
wirnpangku luwarnu.

    

Yali karla marlaja yula kurdu yungu pungu
malikirli.   Kurdu ka yulami; yungu malikirli
pungu.   Malikijangka karla kurdu marlaja yulami.

Malikiki karla pinjawarnu marlaja yula kurdu.  
Kurlarda yali ka nguna rdilyki; kapirna ngurrjumani yaliji
kurlarda-rdilykiwarnu ( rdilykiwarnu-kurlarda).  
Nyampu ka ngunami kurlarda; rdilyki; murtukayirli
rdilykikaturnu.   Kapirna rdilykiwarnu ngurrjumani
kurlarda nyampuju. .

    
Ngularna (yali) ngurrjumanu kurlarda nyurruwiyi(rli);
murtukayirli rdilykikaturnu.   
Mata karna nyina wurturujangkayirna yanu wurnturu.
Wurnturujangka karna nyina; mata.  Mata karna nyinami;
yirna wawirri panturnunjunu.   Wirlinyirliyirna
panturnunjunu wawirri; mata karna nyina. .  Mata
karna nyina yirna warlu pakarnu.   Warlujangka karna
nyina; pakarninjawarnu mata.    Mata karna
nyinami warrkijarrinjawarnu.   Mata karna nyinami
wajilipinjawarnu pulukuwarnu.

    

Mata karna nyinami; yirna karlipatu ngurrjumanu
wirrkardu.   Karlipaturna ngurrjumanu jirrima-jinta
matalku karna nyina.   Karlipatujangka karna nyina;
wirrkarduwarnu; ngurrjumaninjawarnu.  Mata karna nyina.

Mata karna nyinami; yirna ( yungurna) watiya
rdalypakarnu ( yawirrpakarnu).   Watitarna
rdilykipakarnu; matalku karna nyina.  Jurrukarna
murrumurrujarri; yirna yakajirra ( yakajirra yirna)
ngarnu.   Jurru karna nyina rapa; yakajirrijangka.

  Yakajirrirliji murrumurrumani jurru.  
Yungurna ngarnu yakajirri yarnunjukurlu; murrumurrujarrilki
karna -- yakajirrijangka jurru.

    

Murluru karnalu ngarrirni warlpirirliji.  +
wayirtantiji.    Warlungkuju kaji purntumani.   ...
purlkupinyi.   ... purlkumani.   ... wurrulykumani.

Milpaji kaju wijinimani kunjururlu; yunguju yukaja
milpakurra kunjuru.   Yulyurdujangka karna nyina milpa
yulyurdu milpakurra.    Kulalparna nyangkarla;
kunjurupuru.  + Kunjuru kaji wapirri.   Kulalpa
nyangkarla; kurdu yalirli -- kunjuruwangurla; kunjuru karla
wapirri milpakuju kurdu yalikiji.

    

Kunjururla wapirrija milpaku; kulalpa nyangkarla;
milpangku.    Kulalparnangku purdanyangkarla;
panu kalu wangkami; yapa panu kalu wangkami yali.   ...
yapa kalu wangkami yali panu.   Kulalparnangku
purdanyangkarla yapa yalipatuwangurla.  Yapa yalipatu kalu
wangkami.   Wanarrijarra karna nyina mata -- yirna
parnkaja wurnturu.   Ngaju karna nyina mata; wanarri
-- yungurna ( yirna) wajilipungu wawirri.   Kurdu
yalijirla -- lanijarrrija warnaku.   Kurdu yaliji karla
lanijarri warnaku; kapi pinyi kurdu yaliji warnangku.

    
Lanijarri karna ngurrakurrakuju kulpanjakuju (
kulpanjakuju ngurrakurra).   Kulpanjakuju; ngurrakurrakuju
karna lanijarrimi.   Lanijarri karna kalakaji pinyi.

Lanijarri karna kalakaji pinyi malikirli.  
Lanijarri karna nyampuju nantuwuku; kalakaji kijini.  
Lanijarri karnapalangu yalumpujarraku.   Lanijarri karna
yalumpujarrakujaku.   Lanijarri karna kalakangku pinyi
maliki yalumpurlu ( yalumpu malikirli) nyuntu.  
Karliji yalumpu yungka ngulakanpa mardani nyuntu.

    

Karliji yungka yali; ngulaka mardani yapakarirli.

Karliji maninjinta yali; ngulaka mardarni; yapakarirli
ngulaka ngurra ngalipa nyangurla nyina.   Maliki
yalipungka; ngulaji ngajulu pungu.   Kaji yanirni;
pungka.   Kaji yali maliki yanirni pina; parnkamirni
pina; pungka nganjini maliki yaliji.   Maniyiji yungka;
yirnangku yinyi nyampu karli.   Wangkayarla yaliki
ngarrkaku jukurra kaji yanitni ( kaji yanirni jukurra).

    

Pinawangu karna nyina; ngarrka yalikiji (--) kaji
yanirni jukurra.   Kajirna wurrangku -- mannginyanyi.

Yumpurlarri; pararri; jurtarangi.  
Ngajukupalangu ka nyina kirdana -- yinpanika. 
Ngajukupalangurlu ka yunparni; nyinanjakarrarlu. 
.   Nyinanjakarrarlu ka yunparni --
ngajukupalangurlu.   Yunparninjakarrarlu ka ngurrjumani
karli; ngajukupalangurluju.   Ngajukupalangurlu ka
kirdanarlu; kurlarda ka majani; pintilki karla yalyimani --
watirninjakarrarlujuku.

    

 Ngajukupalangurlu ka -- kurlarda watirni; pintilki
karla yalyimani.    ...; pintiparrinilki ka
kurlarda yaliji.   Ngajukupalangu kaji kirdana wangka;
ngulaji ka kurlarda watirni.   Ngajukupalangu kaji
wangkami; kurlardaka nyanungurlujuwartirni.   ...;
Kurlardakarra wartirninjakarra.   Ngurrakurra ka
wangkanjayani pina; ngajukupalangu.   Ngajukupalangurlu
ka yumparninjayani; purlapa; ngurrakurra ngula ka
yaninjayani.   Nyanungurlu ka jintangku
yunparninjayani.

    

Ngajukupalangu ka wapanja ( yaninja) yani miyalu
maju -- ngajungurlu -- ngurrakurra ngulaka pinakulpa.  
Ngaju karna nyina -- miyalu karna maju nyina kurdu
ngajunyangungurlu ngula yanu.   Kurdu ngajunyangugurlu
karna nyina miyalu maju -- yungu yanu kurdu ngajunyangu.

Ngula yanu kurdu ngajunyangu wantakarirla --
ngulangurlu karna nyina miyalu maju.   Karnta yungurlu
ngajunyangu -- wurulykangu -- wijingki -- ngulangurlu karna
nyinami miyalu maju.   Nyurruwiyi yanu; wanta
jirrimaku; yalikari; ngulangurlu karna nyina miyalu maju.

    

Ngula yanu -- wanta yalikarirla nyurruwiyi, kurdu
ngajunyangu ngulangurlu karna nyina miyalu maju. 

Yungurna nyinaja nyurruwiyi; wantajarraku; nguru
ngajunyangulku karna -- mannginyanyi -- yingarna pina yani
nguru ngajunyangukurra.   Wanta jirramakurna nyinaja --
wanta tirramaku -- yingarna pina kulpa nguru
ngajunyangukurralku.   Ngaju karna mannginyanyi;
yungurlu yani wawirriki wirlinyi.   Ngajuku palangurlu
ka mannginyanyi; yinga yani wawirriki wirlinyi.

    

Yangkawarnu karna mannginyanyi -- (nyurruwiyiwarnu);
ngularnapalangu wawirrijarra pungu jirrama.   Yangka
karna -- mannginyanyi; ngulalparna nyinaju yurntumurlla
nyurruwiyi.   Yangka -- ngajukupalangurlu kaji;.
Ngajukupalangurluju ngarrurnu ( ngajukupalangurlukaji
ngarrini); yangka ngulanpa (nyurruwiyi) oungu
wakulyarrijarra.   Ngajuku palangurluju ngarrurnu;
jukurra kanpa yani yurntumukurra.   Ngajuku
palangurluju ngarrurnu; jukurra kapinpaji karli ngurrjumani.

Ngula yali panturnu ngajukupalangurlu; wawirri
kurlarda yalirli; ngaju karna nyina kurlarda yalikiji
ngampurrpa.

    

Kapirna yani wirlinyi jukurra;
ngajukupirdangkarlajinta.   Kapi ngajukupirdangkarlu
pantirninjini wawirri panu jukurrarlu.   Ngajulurlu;
ngajukupirdangkarlu kapirlijarra pantirninjini wawirri panu.

Kapi ngajukupirdangkarlu pantirni wakulyarri; ngaju
kapirna pantirni wawirri.   Ngajukupirdangkarluju
panturnu wawirri; wakulyarri.   Kapinganpa yinyi
ngajukupirdangkarlu -- nganimpaku -- karlijarra.

    

Ngajukupalangurlu; ngajukupirdangkarlu kapijipala
yinyi kuyu.   Ngajukupalangurlu kirdanarlu;
ngajukupirdangkarlu papardirli kapijipala yinyi kuyu.

  Kurlarda karna mardarni; pikirri karna
mardarni.   Kurlarra; pikirri ( jalkaji) karna mardarni.

Jalkaji ka nguna pikirripiyayijala.   Kurdu;
karnta karnapalangu purrami wirliya.   Wirliya
karnapalangu purami; karnari -- mirnirri.   Kapirna
pakani karli; kurdiji.

    

Karlijarraku karnapalangu warini ( wayini).  
Warrini karnapalangu -- karlijarraku; kurdujijarraku.

Karlipatuku karnajana wirrkarduku warrini.  
Kapirnangku pinayirrani nyarrpararla ka nyinami
nyuntukupalangu.   Pirrarnirnangkupala nyangu; yilpanpa
yaninjarrayanu nyuntukupalangurlajinta.  
Pirrarnirnangku nyangu yilpanparla wangkaja karntaku.  
Nyangunpaju; ngulalparnarla wangkaja karntaku pirrarni.

    

Kapirna nyanyi ngajukupirdangkajukurra  kaji yani
wirlinyi.   Kapirna nyanyi ngajukupirdangka jukurra --
wirlinyiki murnmakurlu. ( wirlinyikingarnti.)  
Kapirna nyanyi ngajukupirdangka jukurra; tawunukumurnmaku.

Kapirna nyanyi ngajukupirdangka jukurrarlu;
yujukukumurnmaku ( Nganjukumurnmakurlu) -- kapi yujukulku
ngurrjumani.   Kapirnarla yani ngajukupirdangkaku
jukurra; nyanjaku; yaninjakumurnmakuyijiki.   Kapirna
nyanyi ngajukupirdangka jukurrarlu;
yaninjakumurnmakuyijiki.

    

Kapirna nyanyi ngajukupirdangka jukurrarlu;
miyiwanguwiyi mungawanalu.   Kapirnarla parlku
pangini; wawirriki; wawirrikingarnti purranjakungarnti.

Kajirna ngajunyangu lakurru -- larrilpimani -- kapirna
karlilki pakarninjini.   Kapirnarla ngapa maninjini
karnta ngajunyanguku.   Ngapaku karnarlajinta yani
Karnta ngajunyanguku.   Karli karnangkurla warrirni;
nyuntuku.

    

Karliki karnangkurla warrirni jirramaku
nyuntunyanguku.   Kurdujarraku karnarla (
karnangkurla) warrirni nyuntunyangujarraku.  
Yapajarraku karnapalangu warrirni; yinpalangu kanyi
nyuntu.   Malikijarraku karnapalangu warrirni;
yirnangku nyuntuku yinyi.   Kapirnangku ngurrjumani
karli  nyuntuku.   Kapirnangku ngapa maninjini
nyuntuku.   Ngapaku karnangkurla yani, nyuntuku.

    

Karlijarraku karnangkurla yani  nyuntuku.  
Yapajarra karnangku maninjini nyuntuku; jirrama.  
Pirrarnirlparnangukurla nyuntuku warrurnu; wali
palkamaninjawangujuku.   Ngajukupalanguku karnarla
warrini..   Ngajuku kanpaja warrirni;.  
Nyuntuku karnangku warrirni.   Wawirrirna ngajulu
purraja; kangulkurnu.   Purranjakungarnti
wawirrikingarnti; parlkuwiyinarla pangurnu.

    

Miyi ngarninjakungarntirlirnaju rdaka wiyi parljurnu.

Kapirnangku pinapina mani -- warlpirirli.  
Kapirnangku pinamani -- wawirri pantirninjaku.  
Kajirna yani yurntumukurra; kapijili pinapina mani --
wawirri pantirninjaku.   Kapirna kurdu yaliji
ngurrjumani manyuku.    Kapirna ngarrirni kurdu yaliji ( yaliji
kurdu); yungu(ju) ngapa kanyini.   Kapirna ngarrirni
yali kurdu; yungu nyinami pantirninjawangu maliki yaliji.

    

Kapirna ngarrirni kurdu yali yungu kuyu yinjawangu
nyinami yaliji maliki.   Kapirna ngarrirni kurdu yali;
yungu nyinami yuwarlikirra yaninjawangu.   Kapirna
yaliji watiya kijirni ( kijirni yaliji watiya).  
Kapirna parnkanjaku yaliji nantuwu ngurrjumani.   Kapirna
wijirliki ngurrjumani yaliji nantuwu.   Murrumurru
karna nyinami.   Murrumurrurna.   Ngajarra karlijarra
nyina murrumurru.   Ngajarrarlijarra murrumurru.  
Murrumurrurlujarra ngajarra.   Nganimpa karnalu nyina
murru.   Nyurnu karnalu nyina nganimpa.

    

Nganimpa karnalu nguna murrumurru.  
Nganimparnalu murrumurru.   Yalijarrapala; murrumurru.

Yalipatulu murrumurru.   Ngalijarra; murrumurru.

Ngalijarrarli  murrumurru.   Nyumpalanpala
murrumurru.   Ngajukupirdangkajarra; kapala nyina;
murrumurru.   Ngajukupirdangkajarrapala; murrumurru.

Ngaju karna nyina warlpiri.   Ngalijarra karli
nyina warlpiri.   Ngalijarrarli warlpiri.  
Ngajarra;; warlpirijarra.   Nganimparnalu warlpiri.

Ngalipa  warlpiri.   Ngalipa karlipa nyina
warlpiri.   Ngaliparlipa warlpiri.

    

Kurdu ka nyina; ngajunyangurla ka nyina wanarrirla.

 ... ngajuparntarla wanarrirla.   Yimangi
yanurnu; pirrimanunjunurnu ngajunyangurla mulyungka.  
Rdakangurlu ( takangurlu) -- kurlarda -- patakarrija.

Yapangkuju; pakarnu.   Nyiyarluju pungu.  
Yapangkuju jurnta kangu wijingki karli.   Milyapinyi
kanpa ngula ngajunyangu kangu karli wijingki.. 
Nganangku kujurnurnu kurlarda; ngajulkuju murrumurru manu.

    

Lawa karna nyinami -- junarrpa martarninjawangu.

Lawa karna nyina ngampurrpawangu -- jukuru.  
Ngampurrpawangu karna nyina lawa -- jukuru.  
Ngampurrpa kanpa nyina; yirnangku yinyi.. 
Ngajukupirdangka yanu wurnturu.   Karli yalumpupatuku
karna nyina ngampurrpa.   Panukurnu karna ngampurrpa
nyina; jirramamipa ngarriyirna kanyi.  
Karlikikanpanyina ngampurrpa;u kurlartaku kanpa nyina
ngampurrpa.

    

Kapirna yaliji wawirri pantirninjintarlajala --
kurlardawangu karna nyina lawa.   Jalangu yinpanganta
yantalani lawanpa nyinaja yaninjawangu jalanguju.  
Ngajukupalangu ka nyina jukuru -- karli ka ngurrjumani panu.
Ngurrju -- majumajuwangu.   Yungunganta jalangu ngapa
wantiyarla; wali lawa.   Yirnanganta yalipati wawirri
pantikarla -- ramparlpanturnurnarlajinta.   Yirnanganta
yali nantuwu payimantarla wali lawa karna nyina maniyiwangu.

    

Yungunganta ngajukupirdangka yantarlarni jalangu; wali
lawajuku karla karri.   Ngajukupirdangkarluju ngarrurnu
+ yungunganta yantarlarni; wali lawajuku karla karri.

yirnanganta yantarla yurntumukurra jalangu; wali
lawarna jupukarrija.   yirnanganta yalumpu pirli
jakurrmantarla; wali lawa.   yirnanganta yali
pantikarla wawirri; kurlardalku rdilykiyanu.  
yungujunganta yungkarla ngajukupirdangkarlu maniyi; wali
lawa.

    

yungujunganta yungkarla ngajukupirdangkarlu karli
jalangu; ngajukupirdangka yanu wirlinyilki.  
yungujunganta yungkarla ngajuku karli ngajukupirdangkarlu
jalangu; wirlinyilki yanu.   yungunganta yantarla;
yurntumukurra ngajukupirdangka; wali ka yani
lurnpakurlangukurralku.   wiri karna nyinami;
yalumpuju pirnkikirra; yukanjakujaku.   pirli
nyampuju pirrjirti; jakurrmaninjakuju.

    

 ngajukupirdangkaku karna nyina wiri(jiki).

ngajunyangu kurlarda; nyuntunyangungurlu; parrparda
kirrirdijiki ngajunyanguju.   nyuntunyangungurlu;
parrpardajuku ngajunyanguju kurlarda kirrirdi ka nguna.

ngaju karna nyina; wiri.  nyuntungurlu karna nyina
wiriji ngajuju.   kajika ngajukupirdangka parnka
wakurturdu;  kajikarna ngaju parnkami
wakurturduyijala.

    

kajika parnka ngajukupirdangka -- kamparru ----
kajikarna ngaju parnka purdangirli.   jurntarla
kangka -- karli; kurdu yalumpuku.   karlirla yalumpu
kijika; kurdu yaliki.   kurlartarlujurla panturnu;
ngajuku; wali ramparlpanturnujurla.   karlingkijirla
luwarnu; ramparlluwarnujurla.   lakurrurlujurla
pakarnu -- ramparlpakarnujurla.

    

pirli yali kujurnu; ramparlluwarnujurla ngajuku.  
nantuwurlujurla kikiyimanu -- ramparlpakarnujurla.   ngarrka
yalirlijirla ramparlpajurnujurla -- yungujunganta pajikarla --
ramparlpajurnujurla.   nyunypaji kujurnu ngajuku --
ramparlkujurnujurla.   malikirlijirla; ramparlpungu.  
pulukurlujurla wunungku  pakarnu -- wali
ramparlpakarnujurla.   junmangkujurla ramparlpanturnu.  
yungujunganta pantikarla junmangku -- ramparlpanturnujurla.

    

kurlartarlurnarla panturnu wawirriki --
ramparlpanturnurnarla.   wakulyarrikirnarlajinta luwarnu --
warlirnarlajinta ramparlluwarnu.   kurdukurnarlajinta --
pirlingki luwarnu; walirnarlajinta ramparlluwarnu.  
yirnanganta kutururlu; luwakarla; ngarrka yali; wali
ramparlluwarnurnarlajinta.   yirnanganta junmangku
pantikarla ngarrka yali -- wali ramparlpanturnurnarla.  
yirnagnanta -- lakurrurlu pakakarla -- watiya; walirnarlajinta
ramparlpakarnu.

    

lakurrurlurnarlajinta; watiyaku ramparlpakarnu.

 watiyakurnarlajinta lakurrurlu --
ramparlpakarnu.   pirlingkirlajinta -- kurdungku;
ramparlluwarnu -- malikiki.   malikikirlajinta
ramparlluwarnu -- kurdungku -- pirlingki.  
kurlartarlurnarlajinta ramparlpanturnu -- wakulyarriki.

wakulyarrijarrakurnapalangurla (
wakulyarrikirnapalangurla) ramparlpanturnu jirramaku
kurlardarlu.   watiya wantija -- ngajukujurla
ramparlluwarnu.   yirnanganta yankirri
pakakarlanganta -- murtukayirli; wali
ramparlpakarnurnarlajinta.

    

ngapakurnarla warrarda nyangu  warrurnu;
wantawirirli; lawa -- nuurna palkamanu.   ngajurna
yanu wirlinyi; wawirrikipurda; wantawirirna wapaja --
wawirri kularna palkamanu lawa.   yirnanganta
rdakangku pakakarla yapa -- walirnarlajinta
ramparlpakarnu.   ngarrka yalirli yungujunganta
rdakangku pakakarla -- walijirla ramparlpakarnu.  
yapangkujurla; ngajuku; ramparlpakurnu.   kurlardarlu
yungungalingkinganta pantikarla -- walingalingkirla
ramparlpanturnu.   kurlardarlurnangkupalarla panturnu
nyumpalaku -- walirnangkupalarla ramparlpanturnu. 



    

marlu yali kapirna pantikarla, ngulaju murnma
wurulyparnkaja.   kulanganta yinga ngapa jalangu
wantiyarla --  yirnanganta jalangurlu nantuwu
payimantarla, ngularna yampija; maniyiwangurlu.  
kapirna pantikarlakula ngula marlu, kulalparna kurlardalku
mardarnu.   kapirna nantuwuku ngulaku warrkakarla;
ngulaju murnma kikiyimanu.   nantuwurla ngulangka
kapirna warrkakarla, ngulaju murnma kikiyimanu.

    

ngajukupirdangka yinga nganta jalangu yantarlarni

yantarlarni jalangu, lawaju kula yanurnu.  
watiya yinganganta jalangu wantiyarla  wantiyarla
nganta yinga watiya nyampu; jalangu; lawaju ka karri.

pantikarlakula nganta yirna marlu jalangurlu, lawaju
kularna palkamanu.   maliki yalumpurlukula nganta
yingaju jalangurlu yarlkikarla, kala lawa.  maliki
yalumpurlu yingaju kulanganta jalangurlu yarlkikarla, kala
lawa.   kulanganta yingaju ngajukupirdangkarlu maniyi
yungkarla jalangurlu, kala lawa.

    

maniyi yirna nganta yungkarla, ngajukupirdangkaku
jalangurlu, kala lawalparna nyinaja.   ngapa nganta
yirnarla mantarla  maninjintarla karnta ngajunyanguku,
kalalparna murrumurru ngunaja ngurrangka.   pirli
nganta yirna mantarla; kala wirilkirna yampijarna puta
manu.   pirli nganta yirna mantarla; wirilkirna puta
manu.   kurlarda yinga nganta ngajunyangu
rdilykiyantarla, kala lawa -- kula rdilykiyanu.  
kulanganta yinga payingki pirrikijikarla yujuku, kala lawa.

    

nantuwu yirna nganta yali puulymardakarla, ngulaju
wurulyparnkaja.   ngajukupirdangkarlu panturnu marlu,
yali kujarnarlajinta ngajulurluwiyi ramparlpanturnu.

kurlardarlurnarlajinta marluku panturnu; ngulajirna
jinta ramparlpanturnu.   warlkurrurlurnarlajinta
ramparlpakarnu watiyaku.   warlkurrurlu; rnarlajinta
watiyaku ramparlpakarnu.   wakulyarrikirnarlajinta
luwarnu makitirli, ngulaju lawarnarlajinta ramparlluwarnu.

malikirliji wajilirli pungu; ngulajurla
ramparlyarlkurnu.

    

panturnurnarlajinta junmangku yaliki yapaku,
ngulajirnarlajinta ramparlpanturnu.   wirnpangkujurla
ramparlluwarnu.    wirnpangkupalangurla
kurdujarraku ramparlluwarnu.   nantuwurlujurla
kikiyimanu, ngulajurla lawa ramparlpakarnu.  
murtukayiparntarnarla puta yaarlparnkaja, yankirriki...
ngularnarla lawa purrjurlpakarnu.   putarnarla
yaarlparnkaja mutukayiparnta yankirriki; ngularnarla lawa
purrjurlpakarnu.   Wapalpalparnarla nyangu
karrinjarla marluku, yarlukurra, ngula lawajukulparnarla
ramparlnyangu.

    

Ramparlpanyangurnangkurla nyuntukuju..  Kajilpa
ngapa wantiyarla kulkurru, kulalparna yantarla Alice Springs
kirralku.. Kajikarna nyampurlakirli nyina.   Yajiyi,
ngulaji ngajuku ngumparnanyanu -- yika mardani
ngajukupirdangka.   Pirrarnirna yanu wirlinyi, marlurna
nyangu, ngula makitiwangurlurna nyangu -- kajirna makiti
mardakarla, ngula kapirna luwakarlalku.  
Pirrarnilparna mannginyangu, yirna nganta yantarla Alice
Springs-kirra, nyanjankarla kurdupardu, kala kajirna
yantarla pirrarnijiki nyanjaku kurdukuju.

    

Pirrarnirli kujalparna  wajilpungu,
nantuwuparntarlu, ngulalparna wajilipungu rupuwangurlu --
kala kajirna rupu mardakarla, ngula kapirna puulymardakarla
rupungkuju.   Yuruturlalparna yanurra, wirliya (
wurliya) pirrarni, murdukayilpa yanurnu, kajirna ngaju
wantiyarla, murdukayirli kapiji pakakarla. ( ngula kapiji
yaarlpa-parnkayarla katuwana.)   Pirrarnilparna nyinaja,
warlungka, kaji ngapa wantiyarla, ngula kapiji ngapangkuju;
minyminymantarla.   Kajirna yujuku parnkanjawanguju
nyinakarla.  Ngula ka piji ngapangku yarlikarla.

    

  Ngapa wita wiyi yanurnu,
mungalyurru, wanta kakarrararla, ngulaju kamparruju wantija;
pamarrpakurluwiyi.  (Ngulajangkaju; nyarrpajarrija.)
Ngulajangkaju; ngapa wirilki wantinjunurnu.  Yapa panulpalu
warrkijarrija.. Ngulajana walypalirliji ngarrurnu --
"Ngapakujakulu muku yanta ngurrakurralku.  Ngapa nyampu
wirilki karrinjunurnu."  Walypalirlijana ngarrurnu --
ngapapuru -- yaninjaku ngurrakurralku.     Wirlinyijangka, nyarrpa.
Kajikarnarla wangka -- karnta ngajunyanguku.)  Lawarna
yanurnu kuyu wangu;.  Wirlinyijangkaju;.  Kularna kuyu
palkamanu.

    
Kajikaju karnta ngajunyangurlu ngarrini -- "Nyarrparanpa
kuyuju ngarrurnu pinjanu.."  "Lawarna yanurnu kuyuwangu;.
kularna kuyu palkamanu."     Kajikanpala ngurrangka nyina;
nguna; kuyuwangujuku.  Ngaka yangka mungalyurrukari yani
wirlinyiji.  Ngurra ngunanjarla.    Kajilparna karnta
ngajunyangu nyangkarla; yarlakurlu; ngula kajikarnarla
wardinyijarri -- nyanjarla.    "Nyarrparanpa nyampu miyi karlanjunu.."
"Yatijarra."  "Ngarri.."

    



  "Kuyukurla rdipija;.
ngarrka ngajunyangu;. ngula karnarlajinta wardinyijarri kuyu
nyampuku. ;."



Payarrpa:  Payarrpa; karnalu ngarrini, ngula ka yangka
pirli parntarri wiri.  Panmakurlu.  Ngula ka yangka pirli
parntarri wiri; panmakurlu.  Ngula karnalu ngarrini --
payarrpaju.

Tupulpari  rdupulpari:  Yangka kujakaa nyina
kankalarrakari.  Tupulpariji karnalu ngarrini.  Ngulanya.

Pukurdi:  Pukurdi karnalu ngarrini; pirli tupulpari
kujaka nyina.  Kankarlarrakari

    
yangka jukanyina kujaka; pirli tupulparriji karnalu ngarrini
ngulanya.  Yapakari yangka; ngarrka jintakarirli; warlpirirliji
kajikangkulu ngarrini; jintajuku.  Kujakarna ngarrini ngajulu.
Jaru warlpirirliyijala kajikangkulu yapakarirli ngarrini; pirli
rdupulpariyijala.  Rdupulpari karnalu ngarrini; ngari; pirli
pukurdi.  Jintajuku.

Yarturlu: Yarturlu karnalu ngarrini, ngulaji yangka panma
kujaka parntarri; wirijarlu; marnakurluwangu -- ngula karnalu
ngarrini yarturluju.   Yarturlu karnalu ngarrini kujaka
marnakurluwangu parntarri; panma -- panma marnawangu.  Ngulanya.

    

Wararra:  Wararra karnalu ngarrini; kulalparla
warrkakarla.  Pirli witawangu karnalu ngarrirni wararraju.
Yangka warrkarninjawangu -- kankarlarrakari.  Ngulanya.

Pirnki: Pirnki karnalu ngarrini warlpirirli; "pirnki"
karnalu ngarrini; "yilyili" karnalu ngarrini; "Kirdirrpa"
karnalu ngarrini.  Jintajuku.  Jaru jintangkujukujala
warlpirirli.  Pirnki karnalu ngarrirni; ngula ka yangka --
malikirlangu nyina, yilyirlaju, kulapanpa pungkarla,
kajikanparla puta yukamarda yangka malikirlanguku
yilyilirlaju.  Pirnkiji kujakarnalu ngarrini; kajikanpa yuka
pirnkingka, kulapanpa pungkarlalku yangka wurnturulku
kajilpalu nyinakarla jarrarlparlalku.  Ngulanya ka karri
pirnkiji.

    
Pirnki karnalu ngarrini; kujaka jaarnkarri yangka
ngarntangka kanunyjumparra.

Ngarnka:   Ngarnka karnalu ngarrini; ngula ka
yangka -- kanunjumparrarnu -- pamarrpa wiringka --
jaarnkarrimi.  Pirnkingka kankarlumparrarnu.  Ngulanya
karnalu ngarnkaju ngarrini;.  Jaarnkarrimi kujaka; ngula
ngari karnalu ngarrini -- kirdirrparla kankarlumparrarnu.

Jurntu:    Jurntu karnalu
ngarrini; ngulaju kirdirrpayijala.  Yangka kujakalu
nyinanjayani kulkurrukulkurru -- kuyu yurapitirlangu kujaka
nyina.  Kirdirrparlaju; ngulanya karnalu ngarrini jurntuju.

    
Jurntu karnalu ngarrini kujaka kuyu yurapiti yangka nyina.
ngulyawana. Kirdirrpajukujala yirdikariji.  Kirdirrpa;
jurntu.  Kujaka jurntungawurrpa nyina -- yurapiti.
Jurntuwanaju yangka -- kuyu.

Jarrarlpa:   Jarrarlpa karnalu
ngarrini, nyiyapiya kuja, kajikanpa pirliwana yani,
ngarnkawana yangka, ramarrawana, ngula kajikanpa nyanyi --
rdaku wirilki yangka jarrarlpa.  Kulapanpa ngulawana
yantarla.  Kajikanpa juulpanyanyi, nyampuwana jukurna pina
yani.  Kalakarna nyampurlaju wanti -- rdaku wiringka --
larrangka jarrarlparlalku.  Ngulanya karnalu ngarrini
jarrarlpaju.

    

Juulpa nyanyi:  Juulpa nyanyi; karnalu ngarrini;
kujakarnalu wangka juulpa nyanyi; ngula karnalu juulnyanyi
-- juulpa nyanyi jarrarlpa wiri.  Ngula karnalu pina yani;
warrikirdikirdi yangka; ramarrawanalku -- ngurrjuwanalku
yanirra ngulajangkaju -- ngulanya karnalu ngarrini -- juulpa
yaniji.

Rdaku:  Rdaku; rdaku karnalu ngarrini yangka;
kujakalu; malikirli; pangini manyungku, rdakuju;.  Ngulanya
karnalu ngarrini.  Malikikirlangu rdakuju.  Rdaku karnalu
ngarrini, malikiwarnu ngari karnalu ngarrini, rdakuju
yarlajangkarlangu.  Kujakalu yarla pangini rdakungkarlu,
ngularlangu karnalu rdakuju ngarrini.  Rdakuyijala karnalu
ngarrini ngaparlangu.  Jarukarirliji.  Jintangkujukujala
warlpirirli karnalu ngarrini.  Rdakuju;.  Yarla kujakalu
pangini rdakungkaju;.  Ngapa yangka rdakuju kujaka karri.
Ngulanya.

    

 Yarlu:  Yarlu karnalu ngarrini, ngulaju yangka
watiyawangunyayirni kujaka karrinjayani yarlunyayirni.
Ngulanya karnalu ngarrini yarluju.  Yangka
watiyawangunyayirni. Kujaka yarlu karri.  Yarluyijala
kujakarnalu ngarrini, ngulaju yangka kujakarnalunyanu
ngurrarlangu yarlupinyi -- ngunanjaku.  Ngularlangunya
karnalu yarluju ngarrini -- kujakarnalunyanu yangka ngurra
yarlupinyi.  Ngunanjaku.

 Manangkarra:  Manangkarra, manangkarraji karnalu
ngarrini -- manjawangu yangka -- marnakurlu.  Manangkarraju.
Manangkarraju karnalu ngarrini warlpiri jintangkujukujala.
Kala yangka manjawangulku karnalu ngarrini manangkarraju.
Marnakurlu.  Ngataji karnalu ngarrini, ngulaju
manangkarrapiyayijala.  Warlpiri jintangkujukujala karnalu
ngarrini.  Yangka manjakurluwanguyijala.  Ngatajirlajuku ka

    
wakirlpirrimipa karrinjayani, warrilyi, patutu, ngula
yangka kujaka watiya karrinjayani manjawangurla --
manangkarrarlaju.  Ngatajiji karnalu ngarrini;.  Manangkarra
ka(rna)lu ngarrini; yurntumuwardingkirli, warlpiri
jintangkujukujala;.  Ngula kalu ngarrini manangkarra(ju).
Kala warlparawardingkirli; manu nyinjiwardingkirli; manu
lantawardingkirli -- manu yilpirlanyintiwardingkirli; ngula
ngataji.  Jintajukujala ngataji; manangkarra.  Warlpirirliji
kalu ngarrini.

Yuurrku:  Yuurrku; yuurrku karnalu ngarrini --
kujakalu ngarrini panukarirli; yuurrkuju -- `mulyupakarnu'.
Yuurrku karnalu ngarrini -- kujakalu ngarrini panukarirli
`mulyupakarnu'.  Mulyupakarnu karnalu ngarrini;
yuurrkuyijala.  Kulapanpa ngulangka jingijingi yantarla.
Kajikanpa warrikirdikirdi yaninjarla -- yarluwanalku ngaka
yani yarluwanaju wurntali.

    
Ramarrawanalku.  Kulapanpa yantarla mulyupakarnurla
jingijingi.  Mulyupakarnu kujakarnalu ngarrini; manyjakurlu;
ngalkirdikirli; miinypa; wariyi; wanukurdu; marnakiji (
marnikiji); wurrkalilki -- ngulanya karnalu ngarrini
yuurrkuju.  Wapurnungku manu.  Pujini yangka
watiyapardukari.  Kujaka karri jintakari.  Ngulanya karnalu
yuurrkuju ngarrini yangka ngulawana jingijingi yaninjawangu.
Wurntali kujakarnalu warru yani yangka yurrkukujaku.
Ngulanya.

Walyiri:  Walyiri karnalu ngarrini; yangka kulalpa
ngulawana yantarla murdukayi jingijingi, kajika yuka
walyirirlaju.  Walyirirla kajika wurntalilki warru yani --
patiwanalku yangka ngurrjuwana.  Kajika yukajala
walyirielaju.  Walyiri kujakarnalu ngarrini; walyurlpari
yangka.  Walyiri; walyiri karnalu ngarrini; nganjurrngukurlu
marda -- nganjurrngurla kulapanpa jingijingi yantarla yangka
walyirirlaju.

    
Nganjurrngu kujakarnalu ngarrini; ngulaju parljukurluyijala.
Parljungka kulalpa yantarla jingijingiyijala.  Kajika
wurntali warrikirdikirdi yani murdukayirlanguju;
parljungkaju.  Jintajukujala karnalu ngarrini-- nyanungujuku
-- parljuju.  Walyiri; ngulaju pardunakurlu.  Walyiriji.
Ngari karnalu ngarrini; yukami ka -- walyirirlajala --
yangka walyurlparirla.  Jiljapiyayijala kujaka nguna.
Walyiriji.  Kala parlju; ngulaju yakiri.  Ngapajangkajala
yangka kujaka yakiri karri.  Ngulajala ka parljuju karnalu
ngarrini.  Ngulajala ka parljuju karnalu ngarrini ngulangka
kujaka yukami.  Murdukayirlangu yangka.  Yukamiyijala ka
walyirirlaju; walyangkajala ngari karnalu ngarrini
walyurlpariji.  Ngulangkaju kujaka yuka pardunarlajala.
Walyurlpariji; ngulaju parduna.  Walyiriji.  Parlju karnalu
ngarrini yakirirla kujaka

    

yuka.  Murdukayi.  Ngulanya.

Jilja:  Kala jilja yangka wiri; kujaka pirlipiyayijala
parntarrinjayani -- jilja ngulaju yilyampuru.
Yilyampurujala karnalu ngarini. Jiljawanaju kujaka
karrinjayani watiyakari.  Yirlangkurrunyu; marrarnki;
wartarurru; jirrpirinypa; patutu; wurrpardilki.
Jiljangawurrpaju kujaka watiyakari karrinjayani
yilyampururlaju, manjawangurla, manangkarrarlajala ka yani
jiljaju, ngalyarrparla, ngulanya karnalu ngarrini --
yilyampuruyijala karnalu ngarrini ngalyarrpa; jilja;
yilyampuru karnalu ngarrini.  Yilyampururla yatujumparra;
kulalpa murdukayi nyanungupiyarla yantarla; lawa.  Kajika
jaljangurlu yani.  Kajika juulpa nyanyi pirlipiya.  Kulalpa
warrkakarla jingijingi -- kajika yuka.  Ngulangurluju kajika
pina yani.  Murdukayiparntaju.

    
Juulpa yanikila .  Ngulanya karnalu ngarrini jiljaju
kulalpa jingijingi yantarla -- nyanungurlaju.  Lawa.
Nyampuwardingkirli kalu -- karnalu ngarrini ngalyarrpa;
yurntumuwardingkirli -- manu jiljayijala karnalu ngarrini;
kala lantawardingkirli; manu warlparawardingkirli; ngula
kalu ngarrini; yilyampuru; jilja.  Ngula kalu ngarrini
yilyampuru; jilja.

 Walya:  Walya karnalu ngarrini; walya ngula karnalu
jintajuku ngarrini.  Kula karnalu nyiyarlu ngarrini
yirdikarirli;.  Warlpirirli panungku, ngula karnalu
jintajuku walya ngarrini.  Walyangka nyampurlaju kujakarlipa
wapami.  Manu nyina.  ... karlipanyanu walya

    
jintangkaju yuwarlilki ngantini -- manu yujuku.  Ngulanya
karlipa walyaju ngarrini.  Ngulajuku --

Nyarnturrji:  Nyarnturrji karnalu ngarrini; ngulaju
walyayijala yangka tardurtardupirdinypa.
Tardurtardupirdinypa karnalu ngarrirni yangka; walyaju.
Walyayijala karnalu ngarrirni nyarnturrjiji --
pirrjirdipirdinypa, ngulanya karnalu ngarrirni
nyarnturrjiji.  Kujakalu yangka rdakurlangu pangini,
yapangku, warrkiki yangka; ngulakalu pikingki 
pakarni; ngula kalu nyarnturrji manu -- walyanyanyirni
yangka manya kijini -- japurlurluju .  Ngulanya
karnalu ngarrirni nganayiji nyarnturrjiji.  Kujakalu yangka
kijini -- walya manu nyarnturrji.  Luljukurra.

    

 Lulju:  Lulju -- lulju karnalu ngarrini; walya yangka
kujakalu kujini; witawiyi kalu kijirninjayani, ngula ka
kankarlarrajarrinjayanilki; ngula kalu ngarrini lulju
wirilki.  Yangka japurlurlu kujakalu kijini kankarlarra.
Ngulanya karnalu ngarrini luljuju.  Wirilki yangka kujaka
kankarlarra jurnpukarrimi -- luljuju.  Ngulanya karnalu
ngarrini kujaka wirilki jurnpukarrinjarrayani -- luljuju.

Nganjurrngu:  Nganjurrngurla, kujakarnalu nganjurrngu
ngarrini, parljungka yangka, ngulangkajukajikanpanyanu
purrakurlangu palkamani.  Ngapa kajikanpanyanu ngulangkaju
palkamani.  Palka ka nguna ngapa nganjurrnguwanaju.  Tarnnga
karnalu pinangku ngarrirni ngulaju.

    

 Jurdu:  Jurdu kujakarnalu ngarrini; ngulaji ka
yunmurntujangka -- jurdulku parnkami.  Manu yunmurntu --
yunmurntu; jurdukarnalu ngarrini.  Ngula ka -- warlpangkulku
-- jurdu yilyami;.  yunmurntujangka.  Yunmurntu
jintawarnujuku.

Yunmurntu:  Yunmurntu karnalu ngarrini; kujakalu
yunmurntu kardumani -- yapangku wapanjarla wirliyarlu,
murdukayirli kalu parnkanjarla walya manyamani, pulukurlu
manu kalu walya manyamani, manu nantuwurlu, yunmurntuju;
yunmurntujangka ka -- warlpangkulku pangini, jurdulku ka
yilya.  Ngulanya.

Warrji:  Warrji karnalu ngarrini, pirliwangu kujaka
parntarrinjayani yangka warrjimipa.  Warrjikirliyijala
kujaka parntarrinjayanija.

    
Manu warrjiji kujaka ngunapirliwanarlangu yangka ramarrarla
kuja ka ngunanjayani.  Kanunjupirdinypa.  Ngulanya karnalu
warrjiji ngarrini.  Manukujaka warrjimipayijala
parntarrinjayani yangka pirliwangupirdinyparla.
Purturluwanarlangu ka warrjiji ngunanjayani.  Ngulanya.
Warrjiji.  Warrji karnalu ngarrini.  Yirdi jirrima.
Warrjijikijala.  Marlkalypayijala karnalu ngarrini; warrji
karnalu ngarrini yangka yirdi jirrima.  Ngulanya.

 Julpurrpa:   Ngulaju yangka -- julpurrparlarlu
kujakalunyanu manyurlangurlu pinyi kuyungku -- kulungku ()
manyungku kalunyanu pinyi yangka marlungku
julpurrpawanarluju.  Yunmurnturlarluyijala.  Yunmurntu
jintajukujala karnalu ngarrini julpurrpaju.  Ngulanya
karnalu

    
ngarrini -- julpurrpaju.  Malikijarrarlangurlu yangku
kujakapalanyanu pajini manyungku, manyukarri kujakalu
maliki, kalunyanu yarlkirni manyungku, ngula kalu
julpurrpayijala kardumani.  Malikirliji.

Yurlpa:  Yurlpa; ngulaji karnalu yurlpaju ngarrirni
yirdijarrayijala.  Yurlpa yirdikari, yirdikariyijala --
jintajukujala yurlpu.  Yurlpa; yurlpu karnalu ngarrini
yirdijarra.  Ngulajuku --  Yurlpa kujakarnalu ngarrini,
ngulaju yurlpa maparninjakurlangu.  Kurdijirlangu kujakalu
yurlpangku mapani, manu karli kalu mapani yurlpangku;
parraja kalu mapani yurlpangkuju; yaparlangu kalunyanu
mapani.  Yurlpungkuju.  Karrku kujakalu kardumani,

    
karrku, ngulakalu wurnturu mani nyampu pirlingka.  Pirlingka
kalu mani.  Ngulajangka kalu puyupinyi, ngapangku kalu
yarlini, manyamani kalu; ngapangkuju kalu manyamanijala,
puyupinjarla karrkuju, ngula kalu kapurdulku kardumani.
Tardu.  Tardulku kalu kardumani.  Yinya yangka -- ngunamiyi
maparninjakungarntirli.  Ngulanya kalu tarduju kardumani.
Yapaku maparninjaku -- kurdijikingarnti, karlikingarnti
ngunamiyi.  Ngulajuku --  Karrku; ngulaju manya.  Kala
yangka yurlpa kujakarnalu yarrini; manu yurlpu --
yirdijarra; ngulaju pirrjirdi.  Pirlimiparla kalu yurrpani.
Yurlpuju.  Ngulajangkalu yurrparninjarla mapanilki.  Karli
manu parrajamanu yapa.  Ngulaju pirrjirdiji kujakalu
pirlikirra yurrpani.  Kala

    

rdakangkujalu kalu manyamani karrkuju ngapangku
yarlirninjarlajala.  Ngulajuku --  Karlji: Karlji kujaka
nguna; ngulaju kardirri.  Kardirrijala karljiji.  Kujakalunyanu
yaparlangu; yangka kutari; piirlpakani (=mapani) karljingkiji.
kutari kujakalu ngurrjumani purlapaku, ngula kalu karljingki
mapani.  Karlji; karlji kujakalu kardumani; karljikingarnti kalu
rdaku pangini, pirli kalu -- pangini -- ngula kalu warlungkulku
purra karljikingarntiji.  Yirna nyanguyijala ngaju(ju) --
yurntumuwardingkirli kalu karlji ngurrjumani ; kalu purra
warlungku; ngulajangka ka karljilki yanirni warlujangkaju --
ngurrjulku.

    

Karntawarra:  Karntawarra kalu ngurrjumani; ngulaju
kalu yangka pirliwanayijala mani ramarrawana nyanjarla.
Karntawarraju.  Warlungkulku kalu purra; manyakarda;
karntawarraju yinga; ngurrjulku palkajarri yangka;
warlungkujala kalu ngurrjumaniji purraju kalu.
Karntawarrakuju.  Pirliwanayijala kalu mani.  Manu yangka --
walyangka -- ramarrawana.  Ngulanya.

Kurnturru:  Kurnturru karlipa ngarrini, nyampu
kankarlarra -- nguru.  Kurnturruju yangkamangkurduwangu
kujaka kurnturrumipa nguna.  Yalkiriyijala kankarlarra
nyampu.  Ngulanya kurnturruju.  Mangkurduwangu karnalu
ngarrini yangku kurnturrumipalku.  Nyampuwardingkirli kalu
ngarrini kurnturru; warlparawardingkirlangurlu kalu ngarrini
yalkiri.  Jintajukujala -- warlpirirlijikijala jarungku

    
kujakalu ngarrini jintangkujuku.  Ngulajuku --

Nguru:  Nguru karnalu ngarrini; ngula nyampu
kankarlarra.  Yalkiriyijala karnalu ngarrini.  Yirdi
yangka marnkurrpa yika karrija .  Kurnturru;
yalkiri; kankarlarra nyampu nguru.  Nguru karnalu ngarrini;
ngulaju yangka wurntururlangu kujaka nyina yapakari.
Yuwarlikarirlapuka kujaka nyina; ngula karnalujana ngarrini
"Wurnturunganta ka nyina ngurukarirla -- ngajukupirdangaju."
Ngurukari karnalu ngarrini ngari yuwarlikarirla kujaka
nyina.  Ngulanya karnalu ngarrini -- ngurukariji.

Wanta: Wanta karnalu ngarrini; panungkujukujala
Warlpirirliji.  Kujakalu nyina yatijarrarlangu --
Warlpararla; ngula kalu ngarrirni wantayijala.

    

 Wanta karnalu ngarrini, ngirlilpa, yurrupupu karnalu ngarrini.
Yangka kujaka parntirrkarrilki.  Wanta witawangulku.  
Parntirrkarri: Wanta kijaka parntirrkarri; ngulakangalpa yangka
-- wantangkalku -- wukunwukunpinyi, ngulanya karnalu ngarrini --
kujaka wantaju parntirrkarri.  Yangka kangalpa wanta
wirijarlurlulku -- wupunpurrami.   Parra: Parra; parra
karlipa ngarrini ngulaju; wantapurulku kujaka wanta pardimirni.
Manu yangka wanta -- kujaka kankarlarralku nyina.
Yatijarrarlangu.  Manu karlarrarlalku karlipa ngarrini.  Parra;
parrangka -- mirntangalilki.  Ngulajuku.

    

Pira: Pira karlipa ngarrini, kujaka yaniwiyi,
wurulypayaniwiyi ka piraju;.  Ngulajangka ka pinarni
yaniyijala -- karlarrawiyi ka nyina -- witawiyi --
ngulajangkaju; yatijarralku ka nyina -- ngulajangkaju;
kakarraralku ka nyina .  Ngulajangkaju; pirraju ka yangka
mungangkalku pardimirni kakarraralku.  Warurrurlalku ka
wilypirni pardi.  Munga karlipa ngarrini -- warurru.
Warurrurla kujaka wilypirni pardi kakarrarangurlulku yangka
piraju.  Ngulanya.  Kirntangi:  Kirntangi, marilpi,
kirntangi; marilpi.  Ngulaju karlipa ngarrini; yirdi
jirrimayijala.  Kujaka pardimirni yangka -- marilpiji
kakarrarayijala.  Yatijarralku ka nyina.  Ngulajangkaju
kujaka yukanjarrayanilki.  Ngulanya.

    
Kirntangi; pira; marilpi; ngula yirdi marnkurrpajuku karnalu
ngarrini.  Warlpirikirlangu.  Jaru nyampuju -- yirdi
marilpi; kirntangi; pira.

Yuwali:  Yuwali; yuwali ngulaju karnalu ngarrini
yangka kujaka -- warlawurrurlu; watiya wiringka yirrani
kankarlarra.  Ngulanya karnalu ngarrini yuwaliji.
Warlawurrukurlangu.  Kankarlarra kujaka yirrani watiyarla.
Yuwali.  Yujuku yangka kujaka kardumani, yuwali kankarlarra;
warlawurrurlu; ngulaju ngipiriki.  Kurduku.  Yinga
warlawurrurlu wita  manikurdu.
Ramparlwangkajarna kala -- kujaka kardumani; warlawurrurlu;
yuwali; kurdu witaku; ngipirilki ka -- ngulangkaju nguna;
kurdulku ka wita warlawurru palkajarri.  Yuwalirlaju.

    
yuwaliyijala; karnalu ngarrini, yangka kankarlarra
kirntangirla, kurnturrurla kujakanyina; yuwali; ngula ka
kirntangirla; kirntangirla ( kirntangirli) kardumani,
yuwali kankarlarra, kirntangi ka kulkurrujarra nyina, yuwali
ka warrikirdikirdi (kardumani ka) nguna.  Yuwali yalumpu
kujaka nyina; kankarlarra, kirntangirla; kulaka nyiyarlu
marda kardumani ngulaju -- kala ngari kirntangirli --
kardumanu kujaka warrikirdikirdi nguna yangka yuwali
nyanungunyangurla -- kulkurrujarra kujaka nyina kirntangiji.
Ngulanya.

 Malikijarra nganta yingapala yantarla ngapangka,
jingijingi nganta yingapala ngapangka yantarla,
ngapangkapala yanu; ngulapala; lanijarrinjarla jupukarrija.
Ngulapala pina yanu;.

    
Malikijarra nganta yingapala ngapawana yantarla,
jitijarrapala, karrukurra, ngapakurralku, yanurrapala,
ngulapalangu puta kangu ngawarrarlu.  Ngapangku.
Nyanungujarrapala jupukarrija -- lanilki.  Pinapala yanu. 

Wanjilypiri:  Wanjilypiri; wanjilypiri ngula karnalu
ngarrini; yirdi jirrima.  Parlpawarnu; wanjilpiri.
Parlpawarni; wanjilypiri karnalu ngarrini, kujaka yangka --
ngaka mungangka palka jarri;.  Kankarlarra nyampu,
yalkirirla, wanjilpiriji, ngulanya karnalu ngarrini
wanjilpiriji.  Wanjilpiri; kutukarirli yangka; kujakarnalu
nyanyi kankarlarra, ngula ka maarrmaarrmani kankarlarraju.
Wanjilypiriji.  Warlpapuruju kujaka --

    
warlpa parnkami; ngulapuru ka maarrmaarrmani.  Kala --
rdiwarajirla; warlpawangurla; lawangka; kulalpa ngula
maarrmaarrmantarla.  Rdalji ka nyina tarnnga kankarlarra.

Mirntiwarri:  Mirntiwarri kujakarnalu ngarrini;
mirntiwarriji ngulaju yangka parlpawarnu wiriyijala kujaka
yani warntawarnta nguruwana.  Warntawarntajala ngari ka
yani.  Ngula karnalu ngarrini mirntiwarriji.

Yiwarra:  Yiwarra, yiwarra ngulaji karnalu ngarrini;
wulpararri ngulaji karnalu ngarrini; wulpararri -- yirdi
jirrimayijala.  Yiwarra; wulpararri karnalu ngarrini.
Yangka kujaka -- mungangka nguna -- warntawarnta ngurungka.
Kurlirrakurra; yatijarrakurra kujaka nguna.  Warntawarnta.
Parlpawarnu kujakalu -- panu nyinanjayani yangka

    
wulpararrirla nyanungurlaju.  Manu yiwarrarlaju.

 Pirriya:  Pirriya; ngula karnalu ngarrini yirdijarra
jirrima.  Mijarrku; pirriya.  Mijarrku kalu ngarrini
warlparawardingkipaturlangurlu.  Manu lanta wardingkipaturlu
kalu ngarrini; mijarrkuju; manu -wardingkipaturlu,
mijarrku kalu ngarrini.  Mijarrku; pirriya.  Pirriyarlu
(yangka) kujakangalpa pinyi yulyurrpurla.  Ngulanya karnalu
ngarrini mijarrkuju.

Pirriyarla ka nyina:  "Nyiyaku kanpa yajani ngulaju --
wiyarrpa -- pirriyarla ka nyina.  Pirriyakurlangu kajika
pirriyarlu palupinyi wiyarrpa.  Kulalpa yantarla ngulaju --
pirriyarlalku ka nyina.  Pirriyakujaku ka lanijarri."

    

 Kaalypinyi (=karlpimi)  Kaalypinyi, kujakangalpa
pirriyarlu kaalypinyi.  Manu karnalu ngarrini -- yirdikariji
-- pirriyarlu kujakangalpa karlpimi.  Kuja karnalu ngarrini
warlparawardingkirli manu lantawardingkirli; -wardingkirlangurlu; ngula kangalpa karlpimi
pirriyarlu.  Warlpirikirlangujukujala -- karnalu ngarrini --
yirdi jirrima.  Pirriyarlu kangalpa kaalypinyi, pirriyarlu
kangalpa karlpimi.

Yarrpirni:  Yarrpirni, karnalu ngarrini warlu.
Kujakarnalu warlu yarrpini.  Jiwirriwiyi karnalu yirrani,
warlulku karnalu wiriwiri yirrani, ngula karnalu
jarramanilki, ngula karnalu ngarrini; yangka warlu
wiriwirilki kujakarnalu yirrani.  Yarrpiniji;.  -karnalu
warlu yarrpini;.

    

 Yingkini:  Yingkirni, ngula karnalu ngarrini --
yingkirniji -- kujakarnalu marna yingkirni.  Yangka
wurnturu.  Ka janka. Warlu karnalu yingkirni.

Wawarda:  Wawarda; wawarda karnalu ngarrini ngulaju
pangkarra.  Wawarda; pangkarra.  Warlpirirlijikijala.
Wawarda kalu ngarrini warlparawardingkipaturlangurlujala.
Wawardaju.  Yurntumuwardingkirlangurluju kalu ngarrini
pangkarra.  Pangkarra; wawarda karnalu.  Ngarrini.  Wawarda;
manu pangkarra -- kuja karnalu ngarrini.  Ngulaju yangka
kujakarlipanyanu parntayirrani.  Purlku kangalpa parntarri.
Pirriyakujaku.  Mungangka.  Ngulanya wawardaju karlipa
ngarrini.

    

 Yulyurrpu:  Yulyurrpu, ngulaju karlipa ngarrini
mijarrku.  Yulyurrpu; mijarrku.  Yirdi jirrima.
Warlpirirlijikijala.  Warlparawardingkipaturlangurlu kalu
ngarrini mijarrkuju.  Yurntumuwardingkirli lantawardingkirli
kalu ngarrini mijarrku; yulyurrpu.  Warlpirikirlangujukujala
ngari -- panukurlangujuku; yirdiji karri.  Mijarrku manu
yulyurrpu.

Walyka:  Walyka, ngula karlipa ngarrini pirriya.
Kujakangalpa kaalypinyi.  Walykangkuju;.  ngulanya.  

    




 Narri:  Narri, narri kujakalu ngarrini; ngulaju
yangka yakiri ngarriji kujakalu pangini -- manu pardunakula.
Pardunarlangu kalu ngarrini narriji.  Walykamani kalunyanu
yangka narripinyi.  Karlanjarlawalya karlanjarla rdakulku.
Narriji kalu ngarrini;.  Narri kujakalu ngarrini; ngulaju
yangka; luljuyijala kujakalu ngarrini yirdipardukari.  Yirdi
jirrima ngari.  Narri; ngulaju yangka luljuyijala kalu
ngarrini; narrirlanguju.  Yirdi jirrima.  Kujakalu walya
karla; ngula kalu kijini; narriyijala ngulaju kalu ngarrini.

Yama:  Yama, ngula karnalu yama ngarrini; watiyarla
yangka yamangka karlipa nyina;.  Kala yangka kujakangalpa
yamawangurla wantangku janka;.  Watiyarla;.

    
Ngulakarlipanyanu watiya yarda pakani, ngantini karlipa
yarda yama wirikarda.  Yamangka nyinanjaku ngurrjungkalku.
Walykangka.  Yamaju karlipa ngarrini; ngulanya.  Malurnpa;
ngulaju yirdipardukariyijala.  Jirrima yikarnalu ngarrini
yirdi jirrima.  Yama; malurnpa.  Warlpiri jintangkujukujala.
Jarungkuju;.  Malurnpa karnalu ngantini, yangka karnalunyanu
wiri watiya yarda pakani;.  Yarda ngantirninjaku;.
Wantakujaku;.  Malurnpa ngurrjungkalku nyinanjaku;.
Walykangka;.  Ngulanya.  Yama, ngulakarnalunyanu
yaparlangurlu nyanyi yama, kujakarnalunyanu -- yama nyanyi
-- yapangku, yangka yaninjayaninjakarrarlu, warlaljarlu
ngula karnalunyanu yama nyanyi.  Yaninjayaninjakurra.

    
Ngapiri yalumpu, ngulaju yama kirrirdi ka karri.
Kirrirdimpayi.  Yamaju; ngapirijala ka karri watiyaju;.
Kala yama ngari karnalu ngarrini -- watiya ngapiri -- yama
kirrirdilki.  Ngulanya.

Pulkurnpa: (=Ngarnkulku)  Pulkurnpa, ngulakarnalu
ngarrini yamayijala.  Watiya yangka wirijarlu kujaka karri
-- parrka wirikirli.  Pulkurnpa.  Ngarnkulkuju, yirdikariji
karri -- pulkurnpa; ngarnkulku.  Ngulanya karnalu ngarrini.
Ngarnkulku, ngulaju pulkurnpayijala karnalu ngarrini.
Watiya yangka yama witawangu.  Ngarnkulku; watiya witawangu
-- parrkakurlu.   lirrkirlirrki.

 Purlku:  Purlku; purlku karnalu ngarrini -- purlku
kujakarnalu nguna ngurrangka.  Wawardarlu kanganpa --
purlkumani.

    
Ngulanya karnalu purlkuju ngarrini.  Purntu; purntu karnalu
ngarrini purlkuyijala.  Purntuju karnalu ngarrini
kujakangalpa yangka wurrulykumaniyijala.  Purlkupiyayijala
purntuju karnalu ngarrini.  Warlpiri jintangkujukujala.

 Pardayi:  Pardayi karnalu ngarrini, pardayiji yangka
kujaka wantangka karri.  Purlkunyayirnirla.  Pardayiji
karnalu ngarrini; ngulaju yangka wantangka kujaka karri.
Ngulanya.

 Karduyinyi:  Karduyinyi, karduyinyi karnalu ngarrini
-- kujakarlipanyanu yangka pirriyarla rdaka karduyinyi.
Warlungka.  Rdaka.  Ngulanya karnalu ngarrini karduyinyiji.
(Kurdungku kanyanu karduyinyi, warlukurra, rdaka ( rdaka,
warlukurra).

 Yangka nganta yinga warrkiki purlayarla, nyurruwiyi.
Kulanganta purlaja nyurru; warrkikiji.

    
Yinga nganta -- nyurruwiyi purlayarla;.

 Payi:  Payi, kulaka parnkalku;.  Lawalku ka karri;
ngurrjulku.  Warlpa karnalu ngarrini -- ngulaju yirdi
jirrima.  Warlpa; payi.  Yirdijarra ka karri warlpaju.  Payi
karnalu ngarrini; kujaka yangka parnka.  Payi ka wangkami.
Kakarrarni ka parnka payiji; ngulajangka ka warru parnka,
yatijarnilki ka wangka, ngulajangka ka warru parnka,
karlarnilki ka wangka, ngulajangka; kurlarnilki ka wangka.
Payi jintajukujala.

Winpirlirri:  Winpirlirri karnalu ngarrini, ngulaju
yangka payi kirrirdi kujaka kankarlarra -- parnkanjayani --
kujaka karrinjayani.  Kankarlarrakari.  Ngulanya karnalu
ngarrini winpirlirriji.  Payi wiri

    
yangka kujaka parnka.  Jinta kirrirdi -- kankarlarra.  
Waarlwaarlluwani: Waarlwaarlluwarni, kujakangalpayangka
warlpangku ngulaju.  Waarlwaarlluwani, ngulaju warlpangku.
Warlpangku kangalpa yangka jurruju waarlwaarlluwani.  Kujaka payi
wangka -- ngulangku.  Ngulanya.   Yirntirni: Yirntirni
yangka kujakarnalu wangka, yapakari kajilpa jintakari nyinakarla,
kajilpa yapakari nyanunguwana yantarla, kajika ngulalku yangka
yirntirnirra.  Yaninjakarrarlu.  Yapakari yangka kujaka nyina
jintakari, ngula kajika yaninjakarrarlu -- jintakarirli
yirntirnirra.

    

Watiya yangka kujaka payingki -- yirntirni, manu
yujuku ka yirntirni, ngula karnalu ngarrini -- yirntirni
yangka kujaka luurlparra pinyirlangu.  Warlpangku.

 Rdiwaraji:  Rdiwaraji, ngulaju karnalu ngarrini --
rdiwarajiji -- yangka warlpawangulku kujaka karri --
yatarnpirrilki ( yarrarnpirrilki) -- ngurrju.  Rdiwaraji
karnalu ngarrini, kujaka yangka warlpawangulku karri ngurrju
-- yarrarnpirrilki.  Ngula karnalu ngarrini -- rdiwarajiji.

Yatarnpirri:  Yatarnpirri karnalu ngarrini, ngula
warlpawangulku.  Ngurrju ka karri.  Kulaka warlpa parnkami;
lawalku ka karri ngurrju.  Yatarnpirrilki.

    
Yatarnpirri; rdiwaraji karnalu ngarrini.  Jirrimajuku.
Rdiwaraji.

 Ngapa:  Ngapa, purraku.  Ngapa; purraku karnalu
ngarrini warlpirirliji.  Yirdi jirrimajukujala.  Jintajuku
karnalu ngarrini -- ngapajuku.  Ngapa karnalu ngarrini --
kujaka yangka yalkiringirli wanti; ngula karnalu ngarrini
ngapaju; ngapa karnalu ngarrini kujaka ngawarra parnka;
karrungkarlangu; ngula karnalu ngarrini ngapaju --
ngapakarnalu ngarrini -- kujaka warnirrilki yangka ngapa
nguna -- ngapa karnalu ngarrini; jintakari; mulju yangka.
Yapakurlanguyijala yangka mulju kujaka karri.    ngulajangka ngapakari
karnalu yangka walypalikirlangulku.  Kujakalu walypalirli;
ngurrjumani.

 (ngapa) milpa:  Ngapa karnalu ngarrini milpa, milpa
kujaka -- yangka milpirringirlirlangu; ngapaju karnalu
ngarrini ngulanya.  Milpa yirdiji; kujaka wantinjinirni --
warntinjinirni yangka murnma -- kujaka yarlirninjaku, ngula
karnalu ngarrini milpaju.

    
Kujaka ngapa patakarrinjinirni.  Walyakurra.  Manu kanganpa
yapa yarlirni.

 Kurntarda:  Kurntarda karnalu ngarrini; kurntarda
kujaka patakarrinjinirni; ngapa kurntardakurlu.  Ngapa ka
wanti; kurntarda ka wanti ngulawanayijala.  Patakarri ka
walyakurra.  Kurntarda; ngapa kapala wanti jintangkajuku
walyakurra.

 Milpa :  Milpirri ka yanirni --
ngulajangka ka ngapa wanti -- yanirni, ngapalku ka
wantiwantimi.  Palkalku.  Ngurungurlu kankarlarra.  Ngapaju
ka wantiwanti walyakurralku.

Puululu:  Ngapalku yanurnu -- wurnturiwiyi --
ngulajangka; kutulkulpa yanurnu -- jurdulkulpa
yilyanjayanurnu -- kamparrulpa yanu jurdu, ngapalpa
rdipijarni purdangirlilki -- puulululku karrkanjayanulparla
-- ngapakulparla puululu karrkanjarniyanu -- ngulalpa
wantijalku palkalku rdipijarni -- ngapalku --
yarlurnulkulpangalpa --

    

Puyukuyuku:  Puyukuyuku, ngulakarnalu ngarrini;
yirdijarra -- puyukuyuku; kulangarnti.  Puyukuyuku;
kulangarnti.  Kulangarnti kajika -- warrarda parntarri,
kulalpa tiirlpardiyarla yalkiri, ngaka kajika yalkiriji
tiirlpardi; kajilpa ngapalku purdangirli yantarlarni;
puyukuyukujangkarlaju.  Kajilpa ngapa wantiyarlarra; ngulaju
lawangkalku purdangirliji.  Purdangirlilki lawalku kajika
wanti ngapalku.  Puyukuyuku yangka kajilpa -- tarnnga
wamuwantiyarla, wanta nyanjawangurlangu; manu watiya
nyanjawangu, kajika ngapa yanirni purdangirliyijala
puyukuyukurla ; ngulangkulku kajika lawarra mani.
Kulalparlipa puyukuyukulku nyangkarla ngapapuruju,
kajikarlipa nyanyi; yalkirilki ngurrjulku.  Kajika wanti;
ngapalku kajikarlipa nyanyi purdangirliji.  Kajilpa ngapa
lawa jarriyarla, walyangkalku ngunakarlarra yarluwarnulku --
manu ngawarralku --

    
ngulaju kajikarlipa nyanyi ngurrjulku.  Yalkirilkiyijala.

 Wamuwanti:  Wamuwanti; ngula karnalu ngarrini
wamuwanti -- puyukuyuku kujakangalpa yangka wamuwantimi --
wuulywantimirni.  Mungapiyayijala ka puyukuyukuju yangku
wuulywantimirni.  Parrangkaju.  Kulalparlipanyanu yapalangu
nyangkarla -- lawa.  Puyukuyukupuru -- kangalpa yangka;
wamuwantimi -- ngulapuru kulalparlipanyanu yapa nyangkarla.
Puyukuyuku kangalpa wamuwanti ngalipaku; kulalparlipanyanu
yapalku nyangkarla.

 Pararri:  Pararri -- manu jurtarangi ;
pararri jurtarangi ; ngula karnalu ngarrini, ngulaju
ngapangka kujaka karri.  Kamparru milpirrirla.
Pararriji manu jurtarangi.  Karnalu ngarrini yirdijarra.
Ngapangka kujaka karri kamparru -- milpirrirla.  Pararri
karnalu ngarrini, ngula ka karri -- kankarlu --
yukuriyukuri;

    
Kanunjumparraju yalyuyalyulku.  Pararriji; kankarlumparrarni
-- yukuriyukuri, kanunjumparra -- yalyuyalyu.

 Mangkurdu:  Mangkurdu, mangkurdu karnalu ngarrini --
milpirriwangu karnalu ngarrini -- milpirriwangu ngari yangka
-- mawarnamipa kujaka nguna. kajara; ngula karnalu ngarrini;
yirdipatu -- mangkurdu; mawarna; kajaramipa.  Milpirriwangu.
Ngulajuku.  Kujakarnalu kajaramipa ngarrini --
mangkurdumipa, milpirriwangu, ngulangkaju ka -- kardumani --
milpirrilki.  Milpirrilki ka ngurrjumani -- mangkurdurlaju.
Ngulajangkaju ka ngapalku wanti -- mangkurdurlaju kujaka
milpirri ngurrjumani -- milpirriwarnuju ka ngapalku wanti.

 Kurdukurdu:    Kurdukurdu karnalu
ngarrini; ngapa; kurdukurduju; mangkurdurla;
milpirrimilpirrirlayijala kujaka -- kurdukurdurluju --

    
kurdukurdupinyi ngapangkuju.  Kurdukurdupinyi karnalu
ngarrini ngapa -- ngula karnalu -- ngapa kurdukurdu ngarrini
; kujaka milpirrijangkarlu -- kurdulyurrulyurrupakani.
Kurdulyurrulyurrupinyi.  Ngapa karnalu nyanyi yangka
wurnturu; kujaka wanarri karrinjarni yani, wanarri karnalu
ngarrini ngapa.  Waralpa; parrawarnukurlu karnalu ngarrini;
yangka kardirriji ngapa kujaka wanarri karrinjarni yani
waralpa; ngulaju parrawarnukurlu.  Mangkurdurlu yangka;
kajararla; mangkurdu kujaka nguna, ngulangkaju ka
kurdukurdurlangu -- kurdukurdupinyi, ngapangkuju; kurdukurdu
ka pinyi, kurdukurdurlu, warrikirdikirdirlangu ka --
kurdulyurrulyurru pakani, manu katumparrarlangu ka
kurdulyurrulyurru pakani; ka kijini, katumparra;
ngulajangkaju ka --

    
muku jintajarrimilki kurdukurduju ngapaju -- muku ka
jintajarri -- ngulajangkaju ngapalku ka patakarrimi --
ngurrjumani ka katumparrajuku ngapakungarnti
patakarrinjakungarnti --

 Milpirri:  Ngapa kurdukurdu, kujaka wanti; ngulaju ka
kurdukurduju -- yaruju warruparnkami; rdimpinyi ka,
jintajintajarrinjarla; wantimi ka.  Ngulaju yaruju ka
patakarri.  Kala milpirri; yanirni ka wurnturu -- kajikanpa
nyanyi -- pingkajala ka yanirni milpirriji, maarrparni
maninja yanirlangu ka yangka; mungarlangurla, kajikanpa
nyanyi; maarrmaninjakurrarlangu, ngula ka kutujarrimi;
pulyajukujala, kutulku kajika; wangkanjinirni, kajikanpa
yulanjakurrarlangu purdanyanyi,

    
kutulku, manu -- wirnpa kajikanpa purdanyanyi, kutulku
milpirrirlaju, kajika yanirni; kajika kutungkuju
milpirrijangkarluju warlpalku yilyamirni, ngapangkuju --
payilki yangka kajika yilya kamparru -- ngulajangka --
kutukuju kajikarla ; puululu karrkanjinanilki --
ngulajangkaju kajika ngapalku patakarrinjinirni
milpirrijangkaju -- milpirri kajilpa kankarlumparralku
jingijingilki yantarlarra -- ngulapuru kajika ngapa
patakarrinjinirnilki.  Milpirrijangkaju.

 Maarrparni maninjayani:  Kujakarnalu ngarrini --
kujaka maarrparni manjayani ; ngulaju ngari karnalu nyanyi
wurnturukurra.  Wirnpajala.  Kulalparnalu purdanyangkarla
wurnturukurra wirnpa; kala ngari karnalu nyanyi -- kujaka
maarrparni maninjayani.

    
Ngarrijala ka ngulaju -- wirnpajala -- maarrparni
maninjayani.  -karnalu nyanyi wurnturukurraju.  Kulalparnalu
purdanyangkarla wurnturukurra wirnpa; nyanyi karnalu
maarrmaninjakurramipa.

Matayi:  Matayi ; matayi kujakarnalu ngarrini; matayi
karnalu ngarrini; mawarna; kajara; mangkurdu.  Jirrimakari;
jirrimakari ka yirdiji mardani mangkurdurluju.

Layirlayi:  Layirlayi; ngulaju karnalu mangkurdu
ngarrini -- layirlayi yangka kujaka ngunami.
Wilypipardimirni.  Kajara jintajukujala.  Kala mangkurdu;
ngulaju ngurrju yangka; ngapa wantinjakungarnti kujaka
wilypirni pardi -- marumuru.  Marujukajara ngurrju yangka;
kala layirlayi kujaka -- wilypipardimirni; ngulaju

    
lawa marda.  Layirlayi karnalu ngarrini; ngulaju yaparlangu
purlka karnalujana ngarrini layirlayiji.  Purlka yangka
kujaka nyina yapa.  Layirlayi.  Ngulakarnalu ngarrini
layirlayirlangu.  Yirdiyijala.  Ngapiri yangka kujaka karri
ngurrjuwiyi -- parrka -- ngulaju ka karri -- yukuriwiyi.
Kala kajilpa ngapiri linjirra jarriyarlalku; ngula kajika
parrkaju layirlayijarrimilki.  Parrka kajika
layirlayijarrimilki -- kajilpa yintirdiwiyi yangka ngapiri
-- linjirra jarrinjayantarla.  Ngula kajika parrkaju
layirlayirra jarrinjayanilkiyijala.  Kajika palimirralku.

Wirnpa:  Wirnpa yangka; kujaka wirnpa karri,
mirilkarrimi ;  ngulajangkaju

    
jintaju yangka kujaka jinta karri; panujarrimilki ka
ngulajangkaju winpaju -- warntawarntarla ka nguna --
kurlirrapurda -- yatijarrapurdalku nguna -- kurlirrapurdalku
nguna -- ngulapuru kaninjarrakarili karri marnkurrpalku.
Ngulapuru kalu karri kaninjarrakari marnkurrpalku.  Wirnpaju
-- yangka jintawarnujuku.  Wirnpa ka karri yangka jinta;
ngulajangka; jirrimalku karri; ngulajangkaju; kankarlarra
jintaju pinarra turlinynguna; ngulajangkaju
warntawarntayijala pinarni wanti jintaju.  Wirnpaju.  Wirnpa
kuja karnalu ka mardani yirdi wirnpangkuju.  Wirnpa;
manngirri, kumparri.  Kumparri; ngula karnalu ngarrini --
pirlpa.  Wirnpa; pirlpa; manngirri; kumparri -- yirdijarra;
yirdijarra ka karrimi wirnpaju.

    

Minyminypa:  Minyminypa; minyminypa -- ngulaju
ngapajangka minyminypa -- minyminypaju karnalu ngarrini.
Minyminypa kujakarnalu ngarrini; ngulaju yakiri ka nguna
kanunjumparra, minyminypa ka kari kankarlu.  Minyminypaju
kujakarnalu ngarrini; yakirirla kankarlumparrarnu kujaka
nguna.  Minyminypa kujakarnalu ngarrini; minyminypa kujaka
nguna kankarlu; ngulaju ngapa marda ka nguna kanunju --
parljurlangu.  Yangka jurnungurlangu kujaka nguna
minyminyparlaju.  Kanunju.  Yakirirlaja kujaka nguna
ngaparlangu.    Minyminypa karnalu kankarlu nyanyi; ngula
karnalu pinangku milyapinyi; ngapa marda ka kanunju nguna
parlju.  Minyminyparlaju.  Ngulanya karnalu ngarrini
minyminypaju.

Jurnungu:  Jurnungu jarnalu ngarrini; ngulaju
ngapayijala.  Kujaka nguna nganjurngu.

    



jurrngu.  Nganjurrngu ka karri; jurnungu ka nguna
yirdijarra.  Parlju.  Marnkurrpayijala ka nguna.

 Minyminymani:  Minyminymani karnalu ngarrini; kajilpa
yarlungka nyinakarla, yujukuwangurla, kajika ngapangku
ngulaju minyminymani.  Yujukuwangurlaju.  Yarlungkaju.

 Yarlirni:  Ngapangku kanganpa yarlirni; yarlirni
karnalu ngarrini; yirdijarrayijala yangka; kujakangalpa
minyminymanirlangu.  Ngulanya karnalu ngarrini yarlirniji.
Ngapangku kujakanganpa yarlirni.

Yinjirlpi:  Yinjirlpi; ngulaji karnalu ngarrini
yinjirlpirliji kujakanganpa ngapapiyarluyijala minyminymani.
Ngapapiyarluyijala kanganpa yinjirlpirliji minyminymani.
Warurrurlarlangu.  Yinjirlpi kajikanpa nyanyi;

    
watiyawanarlangu; parrkawanarlangu yangka panu; parrkangka
kajikanpa nyanyi yinjirlpiji; ngulangurlu ka karlimi.
Walyakurra ka yangka wanti.  Yinjirlpiji.

Ngawarra:  Ngawarra karnalu ngarrini, ngawarra kujaka
parnka; karruwana. karrungka ka yangka parnka ngawarra wiri.
Ngula karnalu ngarrini -- ngawarraju.  Ngawarra kujakarnalu
ngarrini; kajilpa marlurlangu warntawarnta rdulykurrantarla;
kajika ngulaju kanyi -- ngapangkuju.  Ngawarrarlu kajika
kanyi.  Yaparlangu kajilpa ngunakarla yujukurla, karrungka,
kajika ngulaju kanyiyijala.  Ngawarrarluju.

Kumpakumpa:  Kumpakumpa karnalu ngarrini; ngulaju
ngawarrarlu yangka kujaka -- pirntinyarrarla yirrarninjayani
karrungka.

    
Kumpakumpaju ngulanya karnalu ngarrini ngawarrajangka.
Kujaka karrungka yirrani pirntinyarrarla; ngawararlu.  Manu
-- kumpakumpaju yangka kujaka -- kamparru ngawarrarla --
yaninjayani -- ka kanjayani kamparrukurrawiyi.  Ngula
karnalu ngarrini kumpakumpaju.  Kujaka ngawarrarlu kamparru
nguurlkanjayani .  Ngulanya.

 Purraku:  Purraku karnalu ngarrini; ngulaju
ngapayijala -- purraku yangka kujakarlipa nganirlangu.
Purrakurluju.  Ngulanya karlipa ngarrini purrakuju.

 Marluri:  Marluri karnalu ngarrini ngulaju --
ngapayijala kujaka yangka marluri nguna.  Ngarnangarnanya
karnalu ngarrini marluriji.  Marluru kujakarnalu ngarrini;
ngulaju ka nguna manjarlangurla yuurrkurla -- kajikanparla
rdipi

    
yarlungkaku, kala ngulaku  ngapa pali -- marliri --
ngulaju ka lalkajarri -- larrarlarra; parnkalku yangka --
patingkaju.  kala walyirirla kujaka nguna; ngulaju
walyirirlaju ngurrju.  Kajikanpa nyanyi pardunalkuju yangka
ngapawangurlaju.  Marlirirlaju.  Marlirirlaju kalu nyina
jirri -- jirri kalu yangka ngapangka parnkanjimani -- ngula
kalu nyina marlirirlaju -- ngapa kujaka pali -- ngula kalu
jirriji mukuyijala pali.  Turnulku kalu ngapangka
kulkurrujarra yangka; turnujarrimi -- ngapawangurlaju --
jintangkalkulu palimi.

Marluri-marluri:  Panu kujakarnalu ngarrini -- ngapa
marliri -- marliri marliri ngulaji karnalu ngarrini.
Yirnalu yangka marliri marlirijarra yani.  Ngulanya.  Yangka
marlirimarramarra kujaka panu ngunanjayani.

    

 Warnirri:  Warnirri karnalu ngarrini; ngulaju
warnirri ngapa yangka kujaka nguna jinta.  Kala warnirri
kujakarnalu ngarrini panu -- ngulaju warnirripatu.  Panuju
karnalu ngarrini yangka marnkurrparlangu -- warnirripatu.
Kujaka panu yangka ngunanjayani ngapa nyanunguju yangka
warnirri -- ngulanya.  Warnirri kujaka nguna --
pirlirlangurla ka wirdingka nguna -- ramarrarla yangka --
kankarlarnirlangupuka ka nguna warnirriji -- walyawana kala
-- walyangka kulapanpa nyangkarla -- palkamantarla; warnirri
(-pankulu nyangu) -- kajikanparla nyanyi wanukurdu --
manjarlangu -- marnikiji -- ngulangkaji ka nguna panmangkaju
yangka warnirriyijala -- kajika panmamiparla nguna
warnirriji.  Manjarlangurla kajikanpa nyanyi -- kajikanpa
ngulangkaju warnirriyijala nyanyi -- kajilpa

    

yangka
panmamipa ngunakarla pirliwangurla ngula ka warnirriji nguna
walyarlangurla.  Warnirriji;.

 Mulju:  Mulju -- ngulaju ngapa yangka -- rdakuyijala
kujakalu pangini kaninjarra.  Mulju -- jumu kalu ngarrini
yirdijarra.  Karnalu -- nganimparlulku yangka warlpirirli.

 Pangini:  Pangirni -- kujakarnalu ngarrini pangirni
-- kuyuku yangka ngulangkarlanguku yurapitiki --
kujakarnalurla pangirni ngulyangka -- ngulanya karnalu
ngarrini; pangirniji.  Pangirni karnalu ngarrini -- kujakalu
malikirlangurlu yangka manyungku pangirni -- malikikipuka;
kurduku pangirni -- malikirli -- kurdukurdurlu kalu yangka
pangirni manyungkuwalya -- ngula karnalu ngarrini
pangirniji.  Ngapaku karnalurla yangka

    

pangirni
karruwanarlangu -- pangirniji.  Muljurlangu kujakalu ngapa
pangirni -- warlpirirliji yangka karnalu ngarrini jintajuku
pangirni..  Wawirrirli -- wirliyarlu yangka
yiljirlirlangurlu -- ngulaju pangurnu.  Yiljirlirli yangka
-- wirliyarlu.  Pangurnuju.

 Pangurnu, pili:  Pangurnu -- manu pili -- ngula
karnalu ngarrini -- yirdijintajukujala.  Pangurnu --
yirdijarralku ka nyina -- karrimi.  Pili; pangurnu.
Wurrkaliwarnu kujakalu -- pangurnuju ngurrjumani.  Jarntirni
kalu ngulawarnu.  Pili kalu ngurrjumani -- ngaparlanguku
yangka pangirninjaku.  Muljuku.  Ngula kalu kardumani
pangurnuju.  Kuyurlanguku yangka ; ngulyangkaku
pangirninjaku pilingki -- ngulanya kalu -- pangurnuju
ngulakunya ngurrjumani.

    

 Yurnulyka:  Yurnulyka; manu luka -- ngula karnalu
ngapa ngarrini yurnulykaju.  Luka.  Kujakalunyanu yangka
malikirli -- wardarrwardarrkijini -- marlirirlangurla.
Marlirirla ngapangka yangka kujakalunyanu
wardarrwardarrkijini -- nantuwurlu manupulukurlangurlu --
kuja kalu yurnulykamani ngapa pulukurlu -- manu nantuwurlu
-- malikirlangurlu yangka; ngula karnalu ngarrini --
yurnulyka manu lukalku yangkaju ngapa -- marlirirlanguju.

 Wardarrwardarrkijini:  Wardarrwardarrkijini
kujakarnalu ngarrini -- malikirlangu kalu yangka ngapangka
julyurlanti -- manu nantuwu -- ngula kalu yurnulykamani.
Punkukardalku kalu ngapa; majumani.  Yikalunyanu yangka
wardarrwardarrkijini; nantuwurlu; pulukurlu.  Ngapangkaju.
Ngulanya karnalu ngarrini; wardarrwardarrkijiniji.

    

 Karru:  Karru karnalu ngarrini; walpayi.  Wulpayi;
karru.  Karru yangka karnalu ngarrini kujaka ngawarra parnka
ngulangkaju.  Ngapa.  Ngawarrawangujangkarla ngula --
karrungka; palkaju ka nguna ngapaju yangka milyingkaju
kaninjarraju.  Wulpayirlaju.

 Jarlawanawana:  Jarlawanawana karnalu ngarrini --
ngulaju karru yangka kujaka wantiki ngunanjinani.  Wulpayi
kujaka wiri ngunanjinani wantiki -- jarlawanawanaji karnalu
ngarrini -- yirdijarra.

 Ngarnkirri:  Ngarnkirri karnalu ngarrini --
karrungkayijala yangka ramarrarla kujaka nguna.
Ngarnkirriji kujaka ngawarrarlukula pangini.  Ngula ka
ngarnkirrilki -- kardumani.  Ngawarrarlujala ngapangku.
Ngapalku ka nguna yangkaju ngarnkirrirlangurla -- yika ngapa
ngawarrarlu rdakumani -- ngarnkirri ; kardumani ka
pangirninjarla ngawarrarlu.

    
Pirntinyarra:  Pirntinyarra karnalu ngarrini; karrungka
yangka ramarrajarra kujaka parnkami.  Ngunanjayani kujaka
ramarrajarra.  Pirntinyarraju.  Wulpayirla; ramarrajarrarla.

Rdumunpa:  Rdumunpa karnalu ngarrini; ngulaju yangka
purturlurlangu kujaka rdumunpaju ngunanjayani.  Murdulypa
kalu ngarrini.  Ngularlangu.  Karrurlangurla yangka
kulkurrujarra kujaka ngunanjayani -- murdulypa -- rdumunpa.

 Wirri:  Wirri karnalu ngarrini -- ngulaju
yirdijintajuku wirri ; kujaka yangka ; ngapaju ka
wirrirlangurlaju parnkayijala.  Karrupiyarlayijala ka
ngapaju parnka wirringkaju.  Purturlujangka ka yangka
jitijitimirra ngapa -- ngawarralku ka parnka mirra
wirringkalku.

    
Wirri karnalu ngarrini -- ngulaju kujaka wirringkaju
parnkamirra ngawarrayijala.  Kala karrungka -- karru ngulaju
walyirriyijala yika parnka ; wulpayijala.  Ngula ka
ngawarraju parnka mirra yangka.  Kala kujaka; wurntalirlangu
ka ngunamipa yangka wirri -- wirrijangkaju karla
karrukurrayijala kutu yuka ngawarraju wirriwanayijala ka
yanimpa yangka ngaparlanguju.  Ngawarralkuju.  Ngula
jintarra jarri; ngawarrakarilki ka parnkaju
karrukurrarlangu; ngawarraju;. kulkurrujarra yangka purturlu
ngunanjinani -- wirri parnkanjinani ramarrawana;. karru
yanimpa ramarrakariwana yangka; purturlurla;
kakarrumparrarlangu.  Ngula jintarra jarri wirriwanajangkaju
karrukurralku ngawarraju -- ngapaju -- jintangkalku yanirra
-- karrungkalku --

    

 Parljini:  Parljini kuja karnalu ngarrini; ngula
karlipanyanu yangka parljini rdakarlangu yangka ngapangku.
Kuyujangkarlangu; yalyujangka; kuyu kujakarlipa pajini;.
Ngula karlipanyanu rdakalku parlijirnirra ngapangku.
Ngulanya karlipa ngarrini parljirniji.  Parljirni --
ngulakarlipanyanu ngari yaparlangu palka parljini
kujakarlipa ngapangka yuka;.  Yapa karlipanyanu; ngapangku
parlijirni.  Palka.

 Julyurlanti:  Julyurlanti karnalu ngarrini --
kujakarlipa ngapangka julyurlanti.  Wiriwiri -- kurdukurdu
karlipa yangka ngapangka julyurlanti.  () Julyurlnyina
karlipa ngapangka -- yangka wantapuruju -- walyakakarda --
ngulanya.  Julyurlantirlangu kuja karnalu ngarrini --
warlukurrarlangu yangka

    

ka yapa yulyurlanti.  Kajilpa
wantiyarla, () nyiyarlangurlu kajilpa kijikarla,
yirntikarla, ngula kajika; julyurlantimi yangka
warlukurrarlanguyijala.

 Nyampirlanti:  Nyampirlanti kujakarnalu ngarrini --
ngulaju yangka kajilpa kurdurlangu ngapangka
nyampirlantiyarla -- kajipanpa nyinakarla; wiriji yangka
pirntinyarrarla -- kajikanpa purdanyanyilki.  "Nyiya
ngapangka nyampirlantija;.  Kurdu marda ngapakurra wantija.
Nyampirlantijaju."  Nyampirlantija -- ngula karnalu
ngarrini; kurdu marda yinga nyampirlantija ngapakurra.
Ngulanya.

 Nyampirlpakani:  Nyampirlpakani kujakalu ngarrini
kujakalu wangka ngula -- ngulaju kujakalunyanu kulungku
pinyi.  Yangka yalyu kurralu nyanu; wiri

    

nyampirlpakani.  Ngulanya kalu ngarrini; nyampirlpaju.
Kujakalunyanu nyampirlpakani.  Tirakirlangu kajika yani
yangkakajika ngawarrarla yuka -- ngapangka kajika
nyampirlparnka -- ngapakurra -- ngularlangu kalu ngarrini.
Nyampirlparni pakarnu kujakarnalu ngarrini --
murdukayikirliplarna yanurnu -- kulkurruju rdilyki yanu --
wirliyalkurna yarnkajarni -- ngapangkujuju kulkurrujuku;
nyampirlparni pakarnu.  Yaninjarla karnaju yimi ngarrini;
yapa panukurralku.  Ngapangkuju kulkurru nyampirlparni
pakarnu.  Wirliya yaninjakurra.  Ngapangkaju murdukayi
rdilyki yanu kulkurru -- ngulajangkarna wirliyalku yarnkaja
-- ngapangkujuju ; karrkanjayaninjakurrajuku nyampirlparni
pakarnu.  Karrkanjinanujukulparna.

    
Yanurnurna panukurralku -- ngapajangkalku; minyminypa
yingaju kulkurrujuku nyampirlpakarnurnu -- 

 Nyampirlparnka:  Nyampirlparnkaja -- kujakarnalu
ngarrini nyampirlparnkaja; nyampirlparnkaja; ngula
ngapakurra murdukayi yinga nyampirlparnkaja.  Kula nyangu
murdukayiparntarlu ngapa -- parnkanjakurra ngawarra;
wirringka -- marnapuru -- ngulakurra yinga murdukayiparnta;
nyampirlparnkaja;.  Ngapakurra;.

 Nyampirlnyampirlani:    Nyampirlnyampirlani kujakarnalu
ngarrini -- nyampirlnyampirlyanirni -- kajipanpa yangka ;
jardarlangu ngunakarla; mungangka -- kajikanpa purdanyanyi
-- yapa yaninjarnikirra -- ngapapuru kajilpa

    
nyampirlnyampirlyantarlarni -- ngulanya karnalu ngarrini --
nyampirlnyampirlpaju.  Ngapangka yangka kajilpa
nyampirlnyampirlyantarlarni.

 Warlu:  Warlu karnalu ngarrini -- warlu --
kujakangalpa pirriya.  Janka   yangka ngurrangka --
() kuyuku karlipanyanurla warlu yarrpirni -- miyiki
karlipanyanurla warlu yarrpini -- ngula karlipa warluju
ngarrini;.  Warlpirirliji;.  Warlu karlipa maninjini --
yangka rdalykuwiyi -- wiriwiri -- ngula karlipa kanyirni
ngurrakurra -- yarrpirnilki karlipa warlu.  Jarramanilki.
Palkalku yika jarralku janka ngurrangka yangka.

 Kurnpariji:  Kurnpariji karnalu ngarrini -- ngula
warluyijala.  Yirdijarra ka karrimi.  Kurnpariji; warlu.
Warlu jintajukujala kurnparijiji.

    

 Kurnpariji kujakarnalu ngarrini -- ngulaju yangka;
kurrijinyanukurlangurla kajilpa maninjintarla warlu --
kurnparijiji -- kurntangka yangka; kurrijinyanukujakuyala
malirdinyanurlu -- ngulanya kurnpariji ka ngarrini.  (manu)
kajilpa yilyarla -- "Kurnparijiji ngarrijarrijinta --"
kajikalurla yapakarirli kanyirni warlu.  Kurnparijijala ka
ngarrini nyanungurlu yangka.  Malirdirli .
Kajipanpa warluparnta mantarla -- pilikani yangka
warlukurra -- rdakangku -- kajikangku jangka ngula
warlungkuyijala.  Kajikanpa yirrarnirra yangka wurnturu;.
"Warlungkuju jankaja jalanyparlangu."  Kajipanpa tiyi
nganjarla.

    
Kajikanpanyanu ngula yirrarni - wurra walykakarda.
Kajikangku walykajarri.  Walykakarda kajikanpanyanurla
ngapapuka winjini.  Walykamaninjaku.  Kajipanpa ngurrjulku
walykalku nganyjarla.

Jarra:  Jarra karnalu ngarrini; ngulaju warluyijala
jarra.  Yangka jarrapirdinypa kujaka janka.  Palka.  Kala
kunjuru -- kunjuru ka ngulaju rduyukarri jarrawangu.  Warlu
jarra -- kujakarnalu jarra ngarrini; jirrimayijala -- "Warlu
yalumpuju ka palka jarrapari;.  Kula ka rduyukarri -- palka
ka jarrapardi."  Jarra karnalu ngarrini -- jarrapardi --
rdili jintaju.  Kujaka yangka warlu janka rdili.  Ngulanya
jintaju yirdikariji.  Rdilinya.  Ngulajuku;.

    

 Jarramani:  Jarramani karnalu ngarrini; kujaka warlu
jarramani.  Murnma yika rduulinyi.  Jarramani ka.
Rduulinyilki ka -- jarramanijikijala jintajuku.  Yapangku ka
warlu rduulinyi -- yapangku ka warlu jarramani.  Jarramani;
jintajuku; kujakarnalu warlu rduulinyi.  Ngulanya karnalu
ngarrini rduulinyiji.

 Janka:  Warlu kujaka janka -- jankami kujaka
palkalku.  Rduulinjawarnu.  Warlu yangka wiriwiri(lki)
kujakarlipa; yarrpini -- ngurrangka -- ngulanya ka jankami.
Warluju.  Pirlirlangu ka janka -- wantangku -- yangka wanta
wiripuru -- kajipanpa pirli mantarla rdakangku -- kajika


    

 ngula jankamiyijala.  Kajikanpa kijini.
Warlungku ka janka nyampuju warlupiyarlu jankaja,
wantajangkarlu pirlingki -- yika jankami -- wantangku --
ngulanya.    Yintarlarrarlarrajanka:
Yintarlarrarlarrajanka kujakangulaju yangka warlu wiri
kujaka janka.  Mungarlangurla.  Ngula kalu ngarrini --
yintarlarrarlarrajanka kujaka.

Paarrpaarrjanka:  Paarrpaarrjanka; kujakarnalu
ngarrini -- ngulaju warlungku yangka wiringki kajikangu
jarrarlangurlujurru paarrpaarrjanka.  Ngula karnalu ngarrini;
paarrpaarr(ju).  Kajikangku jurru warlungku paarrpaarrjanka.

    

 Maramarakarda janka:  "Warlungkuju jankaja --
maramarakarda --"  Yapa yangka kajika warlungku janka
maramarakardarlangu -- ngula karnalu ngarrini maramaraju --
manu miyirlangu yangka kujaka janka  maramarawarlungka;
ngula ka ngarrini yapakarirli; "purraya murnma.  Yalumpuju
maramaranpa manu.  Purraya murnma."  "Murnmanpa manu
maramara -- purraya warlungku yalumpuju.  Yardapurda yinga
janka yirnmikarda.  Murntukarda yinga janka.  Murnma jala
yalumpuju yirnmiwangu.  Maramara."  

    



Kampa: Kampa; warlungku kujakangalpa kampa;
purranjapiyayijala karnalu yangka ngarrini.. Kampaju..
Warluyijala.   Papi(mi):  Papi; papi
karnalu ngarrini -- kajilpa yangka yuntarlangu papiyarla,
warlujangka -- ngula kajikarnalu palupinyi.  Warlu yalumpu
papija.  Yangka kujaka jankami.  Warlu wiri.  Ngulajangka
kajika papimilki.  Kajika janka rduparlangu.  Ngula karnalu
palupinyi.   Parulyani: Parulyani; karnalu ngarrini
ngulaju warluyijala.  Wiri yangka kujaka parulyani.  Ngula
karnalu ngarrini.  Kajilpa papiyarlarlangu, ngula yangka ka
wirilki parrulyani.  Ngula karnalu ngarrini parrulyani.

    

 Yirnti:  Yirnti karnalu ngarrini; kujakangalpa yangka
warlungku janka yirntingkiji.  Wita kujaka juurlpinyi warlu,
pirilyijangka, yapakurra, yapalku ka janka yangka --
yirntingkiji;.  warlungkuju;.

Yulyurdu = kunjuru:  Yulyurdu karnalu ngarrini;
kunjuru.  Yulyurdu yangka kujaka  jarrawangu -- rduyukarri.
Yulyurdumipa.  Manu kunjuru.  KUlaka jarraprdi;.  kujaka
rduyukarri -- yulyurdumipajuku.

 Wiyingkikanyi:  Wiyingkikanyi, ngulaju kujakangalpa
yangka milpa(ku) kunjururlu wiyingkikanyi.  Kajipanpa,
warlungka yangka kunjuru yani nyuntukurra milpakurra,
kajikangku milpa wiyingkikanyi kunjururluju.

    

 Kunjuru karri:  Warlu wurnturu kujaka janka, ngula
karnalu nyanyi, kunjuru, kunjuru kari ka wurnturuju.
Kunjuru -- kunjuru karri.  Ngulanya kunjuruju karnalu
ngarrini.  Kuturlangukula yangka karnalu nyanyi kunjuru.
Ngulanya.

 Kinyiri:  Kinyiri karnalu ngarrini; kujaka  yangka
warlu; warrarda janka -- warurrurla; ngula ka palkajulku
karri mungalyurrurlangu.  Manu mirntangali.  Ngulanya
kinyiriji.

 Yurlpulypa:  Yurlpulypa, ngula ka warlujangka janka.
Jankanjawarnu yurlpulypaju.  Ngula karri yangka
yurlpulypamipalku.  Ngulanya.  Yurlpulypa karnalu ngarrini,
kujaka parilyiwangu -- yurlpulypamipa karri yangka --
walykalku.  Jankanjawarnu.  Ngulanya yurlpulypaju.

    

 Pirilyi:  Pirilyi karnalu ngarrini, ngulaju pirilyiji
kujaka nguna -- warlujangka yangka pirilyimipalku.
Yurlpulypawangu pirilyimipa.  Ngulanya karnalu ngarrini
pirilyiji.  Warlujangkajukujala.  Kala ngari pirilyilki
yangka kujaka nguna -- warlu ka pali; pirilyilki ka nguna.
Manu ka janka palkayijala  pirilyiji -- warluyijala 
pirilyiji ka karri.  Yurlpulypa; ngulaju yurlpulypamipa ka
nguna pirilyiwangu.  Kala pirilyi; pirilyi ka janka
palkalku yangka.  Warlujukujala ka janka pirilyiji.  Kala --
yurlpulypa ngula ka muku pali, kankarlu ka nguna.
Yurlpulypaju.  Pirilyi ka janka kanunjumparra.  Warlu
palkajukujala pirilyiji.  Ngulanya.

    
Pirilyi kujaka janka, maru.  Ngulajangka ... pangirni
kajikanpa -- kajikanpa nyanyi palkalku pirilyiji
jankanjakurra warlulku.  Jarra.  Jarrapiyakula.  Ngulanya.
Yurlpulypa; ngulaji ka nguna -- kardirri katumparraju.
Yurlpulypaju.  Pirilyi, kanunju ka nguna.  Marurlangu.  Maru
ka nguna kujaka yangka palilki.  kala palkangka, palka
kujaka nguna kanunju, pirilyi, ngulaju warlu palkaju --
jarrapiya.  Kala -- pirilyirla ka ...
kujaka pirilyi nguna, ramarrawanarlangu, ngulaju maru.
Kajipanpa parilypungkarla;  yurlpulypa; warlukupurdarlu;
pirilyiki; kajikanpa warlu palkamani kanunju.  Pirilyiji.

    

 Nguyu:  Nguyu, nguyu karnalu ngarrini; kujakalu
pirilyijangka nguyuju puyupinyi, pirilyijangka ( pirilyiji
yangka)  kalu puyupinyi nguyuku.  Manu; watiya kalu --
parawuju -- rdilykipinyi, rdilykipakanirlangu kalu, purra
kalu -- watiya parawujurlangu -- nguyukuju.  Nguyukungarnti
yikalu warlungkuwiyi purra.

 Jimanypa:  Jimanypa warlu, jimanypa kujakarnalu
ngarrini, ngulakarlipa warlu -- luwani ngarrini,
ngulakarlipa warlu -- luwani jimanypaju -- jimanypa watiya.
Watiyarlangu ; jimanypa watiya.  Watiyarlangu;
kurdijirlangu.  Jimanypaju.  Ngulajangka ka -- warlulku --
rduyukarri ;.  Kunjuru; ngula karnalu.  Marnakurra yirrani.
Marnangka.  Puyupinjarla; yirrani karnalu; Warlulku ka
rduyukarri kunjuru;.  jarrapardilki ka kunjurujangkaju;.
warluju;. jimanypawarnuju;.

    
marnangka karnalu rduulinyi;.  jarralku ka palkalku
jarrapardi jimanypawarnuju,  Ngulanya.  Marna karnalu
ngarrini; marnakurra kujakarlipa jimanypa -- -jangka warlu
yirrani;.  ngulangka kujaka jarrapardilki;.  marnawangurla
kala; ngula karnalu yipirirlangu ... Yipirirlalku yirrani.
Yipirijala -- jimanypakurlanguju.  Ngula karnalu yipirirla
rduulinyi.  Warluju.  Jimanypaju.

 Kungkala:  Kungkala kujakalu -- ngurrjumani ; ngulaju
warluyijala.  Jimanpapiyayijala.  Kungkalaji kalu --...
marna kalu yirrani kanunjumparra, kungkala kalu yirrani
kankarlumparrarnu ; jintakarirli kalu rdakangku -- kankarlu
jirrimardani.  Ngula kalu kaninjarrapurdalku kungkalaju --
pantini.

    
Jintakarirli.  Kaninjarra rdaku mani.  Warlulku ka
jintinjarra yani -- wilypi pardinjarra yani ka kunjuru --
marnakurralku ka -- jitimirra -- wirijarrimi ka 
rduyukarrimilki ka -- kungala kalu manilki -- wilypimani --
jarramanilki kalu ngulajangkaju rduulinjarla (+)
marnangkalku.  Rduyukarriji kujaka palkalkuju.  Warlulku ka
jarra -- jankami palkalku rduulinyjawarnu;.

 Rduulinyi:  Rduulinyi kujaka ; jimanypajangka;
kungkalajangka; ngula ka marnakurra yirrani;
rduulinyjakungarntikila; kujaka purrujini lirrangku.
Purrujinika; warlpakurra yinga -- payingki luwani; kunjuru
wirikarda yika rduyukarri; ngula ka mardani; rduulinyi ka;
purrujinijala ka -- lirrangku;


    

 Ngula ka rduulinyi (+) palkalku -- jarrapardimirra --
yirranirralku jarralku; jankamilki ka warlulku palkalku.
Ngulajuku;.  Warlu jimanypajangka; kujakarnalu yirrani;
mardani ngulajangkaju warlpakurralku; kaji kunjuru
rduyukarrinjayani; kunjurujangkaji ka jarrapardimirralku;
yirranirralku karnalu -- palkalku; jarralku -- yinga
jankamirralku warlungkalku jiwirrirlalku;.  kujakarnalu
yarrpini ngulangkalku;.  ngulanya.  Nganimparlu; kujakarnalu
warlu rduulinyi; kungkalajangka; ngulaju marnangka.
Marnawangurla;

    
yipirirlalku karnalu rduulinyi nganimparluju; warluju.  Yinga
jarrapardimirralku.  Ngulanya.   Jiwirri: Jiwirri karnalu
yarrpini ; jiwirri ngula witawita yangka.  Jiwirriji
karnalunyanurla yarrpini jiwirriwiyi.  Warlu.  Jarramaninjaku
jiwirriji.  Ngulanya karnalu ngarrini jiwirriji.  Witawita.
Jiwirri karnalu ngarrini -- manja -- manjarlangu jiwirriji;
ngalkirdi; wariyi; wakirlpirrirlangu; warrilyi manu; parawuju;
yinirntirlangu.  Jiwirri karnalu ngarrini (+) lalka.  linjimipa
yangka jiwirriji.  Walyuruwangu karnalu ngarrini lalkamipa
jiwirriji.  Yarrpirninjaku yangka -- yarujurlu -- lalka.
Jiwirri.

    

 Jiwirrimarntu:  Jiwirrimarntu kujakarnalu ngarrini;
nganimparlu; yaninjaku yangka -- wurnturu warlukurra.
Jiwirrimarntukurra.  Yangka yarlungka kajipanpa wangkayarla;
"Yarlungka karlipa nyampuju nyina, yanirlipa
jiwirrimarntukurra; wurnturu; warlu yilparlipanyanu palka
mantarla jiwirri; ngaliparlu; yanirlipa jiwirrimarntukurra."

 Jiwinypa:  Jiwinypa karnalu ngarrini; kajipanpa
pakakarla yangka watiyarlangu; timpa kajipanpa watiya
pakakarla; jiwinyparlu kajikangku luwani.
Warlkurrujangkarlu yangka pakarninjawarnurlu.  Ngulanya
karnalu ngarrini jiwinypaju.

    

Yurduyurdumani.  Yurduyurdumani, kujakarnalu ngarrini
yurduyurdumani; kajilpanpa yangka warlungka purrayarla
kuyurlangu -- ngula kajipanpa watiyayarla -- kuyu
yurduyurdumani.  Warlukurra.  Kajilpangku jankayarla
warlungka.  Ngulanya karnalu ngarrini, yurduyurdumaniji.
Kujakarnalu yurduyurdumani; ngulaju watiyarlu.  Watiyarlu
karnalu yurduyurdumani yangka  kuyu.  Kujaka janka
warlungka.  Ngulanya karnalu yurduyurdumaniji (+)
watiyarluju.  Kajipanpa kuyurlangu purrayarla yangka
warlungka; kujakarnalu nganimparlangurlu purra; karnalu
watiyarlu (+) yurduyurdumani maninjarla.

    
Yurduyurdumani kujakarnalu wangka; ngula yirdi jintakari (+)
... kujakarnalu ngardalyngardalykijini warlukurrayijala
kuyu; watiyarluyijala; warlungka kujaka janka; ngula karnalu
ngardalyngardalykijini yangka.  Watiyarluyijala.  Ngulanya.


 Purra(mi):  Purra; kujakarlipa warlungka purra;
kuyurlangu yangka; manu miyi; kujakarlipa warlungka purra;
ngulanya karlipa ngarrini (+) purraju.

 Jilyiwilyiwijanka:  Jilyiwilyiwijanka kujaka; ngula
ka kuyurlangu yangka (+)  warlungka -- jilyiwilyiwijanka.
Ngulanya karnalu ngarrini (+) jilyiwilyiwijankaju --

    

 Jilyiwilyiwijanka kujakarnalu ngarrini; ngulaju
warlungka kujaka janka yangka kuyurlangu.  Ngula karnalu
purdanyanyi; warlungka yika jilyiwilyiwijanka; ngula kuyu.
Ngula karnalu (+) yurduyurdumanilki yangka
warlujujankanjakujakuju.  Ngulanya.

 Ngiji:  Ngiji; ngula karnalu ngarrini warli ngiji.
Yangka ka ngijiyirrani; warlu jarra wirdingka; ngijiji;
ngijiyirrani ka; kanyilki ka yangka + jarramaninjarlanguku;
ngurrakarikirra.  Warlu ngijiji.  Ngulanya.

 Rdijimani:  Rdijimani kujakalu ngarrini karnalu;
nganimparlu; ngulaju warlu.  Marna kujakalu (+) rdijimani.
Marna yangka wiri

    

kujaka janka.  Puranjayanilki

jankanjayani wurnturulku.  Rdijimaniji;
ngulanya karnalu ngarrini + marna wiri, yangka kujakalu,
karlipa ngarrini -- marna kujakarlipa yingkirni;
ngulapiyayijala, rdijimaniji.  Kujakarlipa marna wiri
rdijimani.

 Wini, winiwini:  Wini; winiwini, ngulakarnalu
jintajuku ngarrini, wini; winiwini.  Yangka + warlu
yingkirninjawarnu; rdijimaninja ... rdijimaninjawarnu kujaka
karri + winilki.  Ngula karnalu ngarrini winiwiniji.
Warlujangka yingkirninjawarnu; kuja marna muku jankaja; muku
puraja; ngulaka karri winilki.  Winiwiniji karnalu ngarrini.

    

 Julyurlkijini:  Julyurlkijini, kujakarnalu ngarrini
julyurlkijini; ngulaju warlukurra yangka kuyurlangu
kujakarnalu julyurlkijini.  Marlurlangu.  Warlu
jarrakurralku yangka wirikirra kujakarnalu julyurlkijini.
Ngulanya karnalu ngarrini +  warlpirirliji yangka +
kujakarnalu kuyu + warlukurra marlurlangu julyurlkijini.

(Kuyu):


    

Kuyu: 
Kuyu -- kuyu ngula karnalu marlu ngarini.  Wawirri.
Kuyuyijala karnalu ngarrini, kanyala.  Kujaka nyina
pirlingka.  Pirlingka ka kanyala nyina..  wawirri -- ngula
ka nyina -- walyangkajala.  Manjangka.  Wakirlpirriwana kalu
nyina -- warilyiwanarlangu -- patutuwanarlangu ka nguna
manangkarrarla kalunguna marnarlangurla, wawirriji -- kala
kanyarla -- ngula ka pirlingka juku nyina.  Pirlingkajuku ka
nyinami kanyalaju.

    Kuyu karnalu ngarrini -- ngulaju kujaka parnka.
Pantirnirlangu -- ngulaju kujaka parnka.  Pantirnirlangu
kujakarlipa kurlardarlu.  Manu luwani karlipa
makitirlangurlu.  Kuyuju.  Marlu -- kanyarla -- wakulyarri
karlipa + luwani.  Karlirlangurlu.  Manu pantini
kurlardarlu.  Makitirlangurlu luwani.  Kala miyi -- miyi
kujakarnalu ngarrini -- miyiji

    
ngulaji; yarlarlangujala kalu karlami.  Rdakungka.
Pangirninjarla -- mardirlangu kalu karla yarlaju; wita kalu
+ palkamani + walyangka; warrirninjarla,+ larra wita kaji
larraparnka; pawala; ngulaji kalu + pinangku milyapinyi +
yarla ka pardi ngulangkaju.  
Karlami kalu.  Palkalku + wapalkarla kalurla kaninjarra
larrangka; ngula kalu palkamani miyi palkalku ngulangkaju.
Yarlalku.  Karlami kalu.  Yarla; puurda kalu ngarrini
jirrima; warlpirirliji miyiji.  Yarlaju.  Kala miyiyijala
kujaka + wita nyina; kirrirdi; yarlaju wirijarlu; kala
wapirti; ngarlajiyi kujakarnalu ngarrini ngarlajiyi manu
wapirti; ngulaji ka nyina karrurlangurla.  Wulpayirla yangka
-- wiringka.  Manu karrungka ka nyinanjayani.
Wirriwarnarlangu.  Wapirtiji -- ngulaji kalu karla.
Yukurijala yangka nyanjarla.

    
parrka yika + jaralyngunami.  
Wapirtiji.  Pijarayijala yangka kalu nyanyi; jaralynguna ka.
Ngula kalu karla wapirti.  Miyiji.  Kala yarla; ngulaji ka
nyina -- pijara wiri.  Watiyaju karri.  Ngulanya.

 Wakulyarrilki   Wakulyarri ka
nyina; pirlingka; ngulaji yumurruju -- wakulyarriji
--wampanapiya.  Wakulyarri ka nyina pirlingka; yumurru
nyanungupiya; wakulyarripiya; wampana; ngulaji ka marnangka
nyina.  Marnangka ka nyina, ngula kanyanu pangini.  Wangku.
Marnangka kanunjumparra.  Yulkaminyiji; wampana --
yulkaminyi ka nyina yirdi jirrima.  Ngula kanyanu pangini --
wangkujala yulkaminyirliji.  Nyanungurlujuku. Kala +
kuyukari; mala; nyanungupiyayijala kujaka juurljuurlpinyi
yulkaminyipiyayijala ka parnka; ngulaji ka nyina
puwunpuwunpa.  Marnangkayijala ka ngulaji nyina --
wangkurlangurlayijala.

    
Wangkuyijala kanyanu pangini malangkuju.  Ngulaji ka nyina
-- puwunpuwunpalku.  Palkaju.  Yumurruju.  Kala --
purdujurru; ngulaji ka palkaju rdangkarlpa nyina.  Yumurru
-- Yulkaminyipiyayijala.  Kala witalku rdangkarlpa.
Marnangkayijala ka nyina -- kanunju.  Ngulanya karnalu
ngarrini kuyuju.  Ngulamipajuku.  Kuyuju karnalu ngarrini
panujuku.  Purdaya ; purdaya ngulaju kuyuyijala.  Kuyu +
yurapitipiya ka nyina purdayaju..  Yikalu ngani; yikajulu
ngarrini.  Yapakarirli yimingarrini, purdayaju; kularna
nyangu kajulu + yapakarirli yimingarrini -- purdayaju.
Kuyuyijala kalu ngani ngulaju, purdayaju.  Yikajulu
yimingarrini.  Yapakarirli..  Yarrkamardi, ngulaju
purdujurru yangka jintajuku.  Yirdi jirrima

    
ka nyina.  Yarrkamardi; purdujurru.  Yulkaminyipiya kujaka
nyina wirijarlu; puwunpuwunpa; yirdi ngurnngurnpa;
ngurukarirla; wurnturu; mangkururla ramarrarla kijaka nyina,
wurnturu, yirdi ngurnngurnpa, ngula ka jiwirrirla
nyinamiyijala, manu marnangka kanunjumparra ka nyina,
kujakarnalu yapangku yilya, kujaka ngulangurlu + yarnkami
marnangurlu yangka, manu jiwirringirli, watiyangurlu ka +
wilypipardinjarla parnka, ngula ka ngurnngurnmaninjayani.
Ngurnngurnkungurnngurnku parnkami ka.  Waku ka jintakari --
waralykanjayani, jintakari ka +  Rdaljiwiyi ngunanjayani.
Ngulajangka jintakarilki ka wakukarilki + waralykanjayani;
jintakarilki ka

    
wakukari + rdaljiji ngunanjayani.  Wurnturu(ku).
Warlpirikirlanguju lawajala kulalu warlpirirli nyangu
walyangka warlpirikirlangurla;.  Lawa.  Ngajulurna wurnturu
yanu, ngularna nyangu.  Ngaka ngajulurlu.  Nyanunguju.
Kujaka ngurnngurnkungurnngurnku parnka.  Yumurruju
puwunpuwunpajala.  Yumurru -- puwunpuwunpa nyanungu,
ngurnngurnpa kujaka + ngurnngurnngurnngurnparnla, ngulaju
kuja -- "mhm mhm".  Kuja ka parnka.  Lirrangurlujala ka +
ngurnngurnngurnngurnparnkamiji.  Ngurnngurnpaju.


 
Ngulyangka, kujakalu nyina, kujakanpaju payini nyajangu kalu
ngulyangka nyina, kapirnangku yirdingarrini -- kujakalu
nyajangu nyina; ngulyangka, ngulyangawurrpaju,

    
kuyuju, yurapiti ka nyina ngulyangka, yurapiti kuyuyijala
kalu nyina ngulyangka, manu kalu nyina pirlirlangurlajala +
pirnkingka yikalu + kirdirrparlangurla yuka, jurnturlangurla
kalu kirdirrparla nyina -- yurapitiji, ngulyangkaju kalu
yuka, kuyukariji + kuyu ka nyina ; yirdi walpajirri, ngulaji
+ rdaku ka pangini kaninjarra.  milyi wiri ka pangini,
luljuju, wurnarrawiyi ka pangini,
kaninjarralku ka warrikirdikirdi pangirninjayani; nyinami ka
kanunjumpayi + wurntururla ngulangkaju walpajirriji.
Wiringka.  Kuyuyijala ngula walpajirri.  Kujaka
ngulyangkayijala nyina, yirdi munyupurru (jajina), jajina, yirdijarra
ka nyina, munyupurru manu

    
jajina, ngulajika ngulyangkayijala nyina pangirninjarla.
Jajinaju.  Kala yirdi + jungunypa, ngulaji ka
ngulangkayijala nyina pangirninjarla.  Ngulya ka pangini,
jurnpu yirrani ka ; jakarrpinyi kalunyanu muku.
Rurrpangkaju.  Jakarrpinyi kalunyanu.  Kanunju kalu nyina.
Jakarrpinjarla.  Ngaka kalu + kutukari wilypipardi.
Kujakalu wapamilki + warurrurlalku.  Jungunypaju
wilypipardinjarla.  Kala yirdipardukari, jungunypa kuja +
ramparlkarrijarna , kala nganayi -- minini, minini
kujaka nyina yirdipardukari, jungunypapiyayijala -- kala
wita.  witajala + mininiji.  Wirinya jungunypaju.  Ngula ka
nyina miniji -- wita, lulju kalunyanu

    
pangini wirilki, ngulaju, ngula kalu nyina --
ngulyangkayijala.  Ngulaji kalunyanu + jutumaniyijala
rurrpaju.  Turrpaju kujakalu ngulawana yuka, ngula kalunyanu
jutumaniyijala mininirliji + jungunypapiyarluyijala.  Kujana
kalu nyina -- ngulyangawurrpaju.  Ngulyangkaju kujakalu
nyina.  Minini, ngula karnalu minini ngarrini -- yirdijarra.
minimi -- wijakuyu. Warlpirirliji karnalu ngarrini --
minini; wijakuyu.  Kala kankarlu kujaka karrimi(rra)
yirdipardukari, "jakuy", ngulaji kalu ngarrini --
yanmajirrirli.  Kala nganimparluju minini; wijakuyu.
Pirrjirdi karnalu ngarrini lirra pirrjirdirlijala.
Yanmajirrirli kalu kankarlu

    
ngarrini -- "jakuy".  Ngulajuku;.


Janganpa/ kirlpangardi:  Kuyukari, yirdi jintakari
kujaka karri kuyuyijala, ngulaju janganpa.  Janganpa kujaka
wilypirirla.  Janganpa kujaka wilypirirla nyina.
Wilypiringawurrpa ka nyina janganpaju.  Yumurruju +
marumaruyijala, wakulyarrapiyayijala yumurruju.  Manu
yurapitipiyayijala ka nyina yumurruju + janganpaju.
Wilypirirlalku ka nyina.  Kulaka wapa -- janganpaju
parrangka;. mungamiparla ka wapa.  kutukari + janganpaju.
Janganpa -- kirlparnardi ka nyina.  Yirdi jirrima.
Janganpa; kirlpangardi ka nyina yirdi jirrima.  Ngulajuku ;
janganpa;.


Jajirdi, kuyuyijala kujakajana ngarrini, yapakarirli

    
ngari kajulu yimingarrini, warlpirirlijikijala, jajirdi --
kurninka ka nyina.  Yirdi jirrimayijala.  Kuyuyijala.
Ngulaju.  Ngarilpajulu yimingarrurnu + kularna
ngajurlangurlu nyangu palka, ngari karna yirdimani + kuyu
yikalu ngarrini -- jajirdi.  Manu kurninka.  ka nyina
yirdijarrajala.  Ngulajuku;.


wajunpu, etc.   kuyukari, kujaka pirnkingirli
wapa, pirli pirnkingirli, manu jurntungka kujaka nyina +
yurapitikirlangurla, kirdirrparla, kuyuyijala, ngulaju
yirdiji + wajunpu.  Wajunpu; pulalypa.  Kujaka wapa +
wirijarlu.  Kirrirdi.

    
yirdipatujala ka nyina.  Wajunpu; pulalypa; pakawurru.
Yirdipatu ka nyina.  Kuyuyijala.  wapami ka. Walyawanajuku.
Pirlirlangurla ka yukami --... pulalypapiyayijala;
witapirdinypa, palkaju nyanungupiyayijala, ngulaju pilja.
Piljajala ka nyina ; pulalypapiyayijala palkaju.  Kala
witalku.  Wirliyaju nyanungupiyajukujala ka wapa manu rdaka.
Nyanungupiyajukujala ka pulalypapiya wapa rdakaju.  Manu
wurliya.  Kuwanaju.  Kuwana; pilja.  Ngulanya.  Ngulajuku;.
Yirdi marnkurrpajala kajana mardani --  kuwanarluju --
pilja; kuwana; wardapi.  Wardapi karnalu ngarrini + kuwana
jintajukujala.  Manu pilja.  Yirdi marnkurrpalku yikajana
mardani.  Ka karri yirdi marnkurrpa.  Ngulajuku;.
Nyinjirri, kuwanapiyayijala, ngulaji ka nyina + palkaju
puturrputurrpa. 

    
palkaju ka puturrputurrpa nyina.  Jilkarlakurlurlangu --
ngirntiji ka nyinamirra yangka ngirntiwanaju ka jilkarla
kankarlumparrarnujuku karrimi.  Nyinjirriji -- ngulaji ka
nyina wilypirirla nyinjirriji.  Wilypirirla -- ngulangkalku
ka nyina + nyinjirriji.  Ngari ka yukami yangka
ngulyarlangurlajala kutu yuka nyinjirriji.   Ngulyajangka ka yani; wilypirirlarlangu
ka nyinami -- nyinjirriji.  Yukami ka wilypirirlangurlu.
Ngulajuku;.  

 

Walpirda , walpirda, ngulaju kuwanapiyayijala
manu nyinjirripiya.  Marulku ka nyina.

    
Wilypirirla kujaka nyina wilypiringawurrpa.  Kuyuyijala.
Walpirdaju ; walpirda kalu ngarrini; walpangkurra.
Walpangkurranya walpirdaju kalu ngarrini yirdijarra.
Ngulanya.  Pulalypa, ngulaju wiri ka nyina.  Kuwanakuju ka
wiri nyina pulalypaju.  Kuwana; ngulaju wiri ka nyina +
piljaju + nyinjirrikiji.  Nyinjirrikiji ka wiri nyina.
Kuwanaju.  Kala nyinjirri; manu walpirda; ngulaji kapala
nyina -- watinyarra nyanungupiyajarrajuku.  Kirrirdipardulku
ngari + palkaju maruju + walpirdaju.  Kala rdangkarlpajala +
nyinjirriji.  Palkaju kapala nyina
nyanungupiyajarrajukujala.  Ngulanya.  Jirrpinta, ngulaji ka
nyina -- wita nyinjirrirla wita.  Nyanuyupiyayijala palkaju,
kirrirdipardu, palkaju nyinjirripiyajukujala jirrpintaju,
kala

    
Kirrirdilki wita.  Ngulanya + jirrpintaju karnalu ngarrini.
Walyangkajala ka nyina -- jirrpintaju.  Ngulyangkayijala
milyingka.  Rurrpangka kalu ngari nyina milyiwangu.
Jirrpintaju;.  Ngulanya ngulyangawurrpayijala.  Wilirni,
wilirni kujaka nyina, wilypirirla, ngulaju wita.  Marumaru
.  Jirrpintapiyayijala wita.  Marulku palkaju.
Marumaruyijala wita.  Ngula ka wilypirirlayijala nyina.
Wilirni; warungka kalu ngarrini wilypirirla kujaka wita
nyina.  Manypirirlangurlangu ka nyina.  Jirrpinta wiri;
wilirni wita.  Ngulanya karnalu ngarrini + wilirniji witanya
-- Jirrpinta wiri.

Japantarra, japantarraji kalu ngarrini + wilirnirla

    
Wiri + ka nyina.  Wirilki.  Nyanungupiyajukujala palkaju,
kala wilirniji + witalku kirrirdipardu.  Japantarraju
wirijala.  Jurrurlangu wantiki ka nyina.  Wiri.  Ngulanya
karnalu ngarrini japantarraju.  Palkaju marumaruyijala.
Nyanungupiyajukujala wilirnipiya palkaju.  Kala wirilki
japantarraju.  Ngulanya karnalu ngarrini japantarraju.
Japantarraju ka yuka ; wilypirirlangurla ka nyina; manu
watiyarla ka warrkani wiringka; wardu karrimi ka  (yangka kirrirdiwana yangka
watiyawana ka nyina.  Wardukarrimi ka.  Karrimi ka ngari
watiyarlajuku.  Jamankurla  kujakalu
ngarrini,

    
jamankurla, ngulaji ka nyina -- japantarrarla wiri.
Nyanungupiyanya palkaju ka nyina.  Japantarrapiya.  Kala
wirilki.  Kirrirdi.  Wantikilki jurruju.  Manu langajarrarla
yika + wirilki mardani pinkirrpapiya.  Jamankurla ka wapa +
walyangkayijala ; wilypirirla ka nyina.  Pirntirrirla ka
warrkani.  Yurdingka.  Jamankurlaju; japantarrakuju ka
wirijiki nyina.  Japantarra ka wita nyina.  Kulaka
nyampuwana wapa, kala yatujumparra ka wurnturu wapa.
Jamankurlaju.  Ngulanya karnalu ngarrini jamankurlaju.
Lungkarda, lungkarda ngulaji ka nyina marnawana.
Kanunjumparra.

    
Marnawana manu ngulyarlangurla ka yuka.  Kuwanakurlangurla
ka yuka ngulyangka.  Lungkardaju ngularlangurla ka nyina.
Palkaju ka wapa + karalypalku.  Palkaju.  Lungkardaju.
Ngulanya karnalu lungkardaju ngarrini.  Lungkarda; luma.
Yirdijarra ka nyina -- lungkardaju.  Lumarlangu.  Warrarna,
warrarna manu kunarlirrpi, ngulaji ka ngula; panu kalu
pangini panungku.  Ngulya panungka kalu yuka rurrpangkaju.
Warrikirdikirdi kalu pangini.  Warrarnarluju;
lungkardapiyajukujala palkaju; kala kirridipardulku ngari
warrarnaju.  Kirrirdilki.  Ngulyajala yikalu pangini.
Warrarnarluju.

    
Manu kunarlirrpirli.  Ngulya panungka kalu nyina.
Kujarnikujarni kalu pangini.  Warrarnapiya kujaka + nyina;
kuyuyijala, yatujumparra, ngulaju julurliya.  Ngulaji
karnalu julurliya ngarrini.  Warrarnapiyayijala.  Manu
kunarlirrpipiya.  Nyanungupiyajukujala palkaju,
kirrirdilki. Ngirntiji kirrirdijala.  Julurliyaju.  Palkaju
nyanungupiyajukujala kalu nyina. Kulaka nyampurla nyina;.
yatujumparramipa kalu nyina julurliyaju.  Lawajala
nyampurlaju.  Ngulanya karnalu ngarrini julurliyaju.
Warrarna, lungkarda kapala nyampurlaju nyina.  Warrarna
lungkarda kapala nyampurlaju nyina.

    
Nyanungupiyajarraju -- kala + julurliya, ngulaju
yatijarra ka nyina.  Wurnturujala.  Nyampungurluju.
Warrarna, ngulaju wiri ka nyina.  Kirrirdi.  Lungkardarlaju
parrpardaju kanyina warrarnaju.  Kungkarda karla purdangirli
nyina; warrarnaku.  Ngulanya karnalu ngarrini; lungkarda
manu warrarnaju.  Kala jarrampayi kujaka nyina yatujumparra,
ngulaji ka nyina -- kuwanarla + wiri.  Kuwanaju witanya.
Wirinya jarrampayiji..  Wantiki;. pulalypapiya ka palka
nyina, pulalypaju + kirrirdilki.  Witajala.  Kala + wirilki
ka nyina.  Wantiki. Jarrampayiji.  Pulalypapiyajukujala
palkaju, kala wirijarlulku.  Ngulya

    
Nyanungunyangurlajuku ka lajangkaju nyina pangini ka,
ngulangkanya ka nyina jarrampayiji.  Kajikanpa palkalangu
nyanyi.  Jarrampayiji.  Ngulanya karnalu ngarrini
jarrampayiji.  Kala yinkarta kujaka nyina,
japantarrapiyayijala, ngulaji ka ngulya pangini, nyinamika
ngulyangka nyanungunyangurla pangirninjarla.
Kuwanakurlangurla ka yukami.  Ngulyangkaji.  Yinkartaju.
Japantarrapiyajuku palkaju, kala wirilki.  Rdangkarlpa.
Ngulanya kalu ngarrini -- yinkartaju.  Lawajala nyampurlaju
-- warlpirikirlangurlaju walyangkaju lawa.  Kala wurnturu
ka

    
nyina kakarrara.  Yinkartaju.  Ngulanya karnalu ngarrini.
Kala karnari, japantarrakuju ka nyina -- manu yinkartiki,
ngulaju wita.  Karnariji.  Ngulangkayijala ka nyina
nyanungunyangurlajala ngulya kujakanyanu pangini.  Ngulangka
ka nyina -- karnariji.  Wita.  ngulanya karnariji karnalu
ngarrini.  Yinkartarlu ka pitimimani 
karnari,  japanjarra, yinkarta kujarla wirinya --
yinkartaju japantarrakuju.  Japantarra ka nyina wita.
Yinkartarla wita.  Karnari ka nyina wita -- japantarrakuju.
Japantarraju wirinya.  Karnari wita.

    
Wiji, manu kurluparri, yirdijarra kujaka karrimi,
wiji; kurluparri, ngulaji karnarirla wita.  Kirrirdipardu.
Kirrirdipardu ka nyina wijiji.  Wiji ; kuluparri.
Yirdijarrayijala.  Karnarijirla wirinya.  Nyanunguju
witanya, kirrirdi;.  Ngulyayijala kanyanu pangini,
wijingkiji, ngulyangkayijala ka nyina.  Nyanungunyangurla.
Karlarnjirri, manu yurduwaruwaru, karlarnjirri,
yirdijarrayijala kujaka karrimi, jintajukujala karlarnjirri;
yurduwaruwaru.  Yirdijirrima.  Ngulaji ka + wijiji + witalku
nyina nyanungukuju.  Kirrirdijala nyanunguju +  Wiri.
Yurduwaruwaruju.  Kurluparri wita; manu wiji; jintjukujala,
wijiji,

    
kala karlarnjirri, ngulaju wiri.  Wita kurluparra.
Wilypiriwanarlangu ka nyina, karlarnjirriji,,
watiyakarikirra ka parnka, warrkarni ka yurdingka.  Kujakalu
ngarrini yurduwaruwaruju -- yika watiyawanayi warrkarni.
Ngulanya.  Kala karnari piyayijala; pirlingawurrpa; kujaka
pamarrparla nyina, yirdikanjinarri, yirdikanjinarri kujaka
karnaripiyayijala nyina, ngulaji ka pirliwana nyina.
Palkaju -- witalku.  Karnari wiri; yirdikanjinarri wita.
Rdangkarlpapardu.  Karnaripiyajukujala.  kala palkaju +
pamarrpapiyalku -- pirlipiya palkaju ka nyina.  Walyawalya.

    
Walyawalyajala yirdikanjinarriji.  ngulanya karnalu ngarrini
karnaripiyayijala + palkaju; yirdikanjinarriji.
Walyawalyalku + pamarrpapiyayijala.  Palkaju.  Liwirringki,
ngulaji ka wita nyina.  Yumurruwangu karalypajala.
Kunarlirrpi kujaka yangka wiri nyina, ngulapiya palkaju,
witalku liwirringkiji karalypapardu.  Karalypanyayirni wita.
Kirrirdipardu.  Ngulyajala kalunyanu pangini, nyanungurluju
ngulyayijala, ngulyangka kalu nyina.  kala jalupa, jalupaji
kalu ngulyangkayijala nyina pangini kalunyanu.  Wirijala
jalupaju.  Liwirringkikiji.

    
Liwirringki wita; jalupa wiri.  ngulyayijala kalunyanu
pangini jaluparluju.  ngula kalu nyina ngulyangkayijala.
Ngulanya jalupaju karnalu ngarrini.  Liwirringkikiji
wiriparduju ka nyina.  Liwirringkirli, ngulaji ka
yumangirlangu puulymardani.  Yarlkini ka.  Kanyanu kuyu
nyanunguku pinyi.  Liwirringkirliji.  Ngulanya liwirringkiji
kalu ngarrini -- kujaka yumangirlangu puulymardani.
Jalupa, ngulaji ka wiri nyina.  Liwirringkikiji.
Karnaripinkikiji ka nyina wiri.  Karalypajala ka nyina
jalupaju.  Yumurruwanguyijala + lawa.  Warrarnapiyajukujala
ka nyina palkaju jalupaju;.  Warrarnaju wirilki.  Witalku
karla nyina purdangirlijiki + jalupaju

    
warrarnakuju.  Nyanungupiyajukujala palkaju.  Ngulanya
jalupaju karnalu ngarrini.


Yinarlingi, yinarlingiji wiri ka nyina.  Tardu.
Jilkarlakurlujala.  Pirnkingawurrpa.  Pirlingka kujalka
yilyirla nyina, kirdirrparla, yinarlingiji, kajikanpa +
pakani + ngulyarlangurlajala, ka nyina, yinarlingi ka yuka,
ngulyarlangurla, kala kajilpa yukayarla -- kirdirrparla,
jarrarlpawanarlangu, payarrparla, kulapanpa wilypimantarla
jarrarlparlaju.  Lawa kajika nyina maninjawangu.
Jilkarlakurlujala.  Kala jilkarlakurluyijala nyanungupiya
witajuku, yirdi mirnirri, ngulaji ka marnawanajala --
nyinami.  Manu ngulyangka.  Ngari ka yangka kutu yuka +
kuwanakurlangurla.  Jilkarlakurluyijala,

    
witawitakurlu + kala wirijala + jilkarlaju +
yinarlingiji;.  Tardupardujala wita -- mirnirriji.
Karntawarra -- karntawarrajala palkaju, manu
marumarurlangukula, palkaju ka nyina, mirnirriji,,
yinarlingi; mirnirri kapala nyina -- jilkarlajarrakurlu
jukujala.  Yinarlingi; jilkaparnta; pujarlingi; yirdi
marnkurrpa ka + karrimi + yinarlingiji.  Yinarlingi;
jilkamarta; pujarlingi.  Ngulanya ka + yirdi marnkurrpa
karri yinarlingiji.


 Puwujuma, ngulaju -- malikirla wita.  Maliki wiri,
puwujuma wita.  Wirliyarlanguju ka wapa witanyayirni.

    
Palka wiri, puwujumaju, wirliyaju witalku.  Manu rdakajarra.
Ka wapa walyangkaju.  Karnalu wirlinyanyi.  Ngulaju palkaju
mawurlparimawurlparirlangu.  Puwujumaju.  Maliki wiri ka
nyina, puwujuma wita.  Nyanungupiyajukujala palkaju yangka,
wirliyarlanguju, witalku wirlayaju -- puwujumaju.  Kala
malikiji wirilkijala wirliya manu palka.  Ngulanya
puwujumaju karnalu ngarrini.


 Kanakarlumpayi, kanakarlumpayi, ngulaji ka nyina --
ngulya witangka nyanungurluju kanyanu pangini.
Kaninjarrakari.  Jukarurru.  Ngulaju kanakarlumpayiji --
yumurruju -- jungunypapiyayijala manu -- mininipiya.

    
Palkaju ka nyina -- mininipiyanya wita.  Kapala +
nyanungujarrajuku.  Minini -- kanakarlumpayi kapala nyina
palkaju.  Yumurruju.  Kala jungunypaju wirijala.  Ngulanya
kanakarlumpayiji karnalu ngarrini.

warna,  Warna, warna ngulaji yangka jamparli.
Kuluparnta.  kajikangalpa yalkirni tarnnga.  Ngula karnalu
warnaju ngarrini.  Jamparli.  Wapami ka kankarlu, palkajala
la wapa miyalumipa ngari walyangkaju, ngulyarlangurla ka
yuka, jingijingi ka yani, wilypirirlangurla ka yuka, warnaju
-- kuyuyijala ka ngani warnangkuju, yangka
ngapangawurrparlangu + jarlji,, warnangkuju ka ngani,,
kuluparntarlulku ka yapapungurlu + yapa kaji kangalpa pinyi.
Ngulanya karnalu warnaju ngarrini -- jamparliji.

    
Palkaju -- karalykaralypajala.  Kardirrirlanguyijala kalu
wapa ngari.  Kardirriwangu ngari yangka karalykaralypaju.
Nyanunguju kujaka nyina.  Ngulanya warnaju karnalu ngarrini.
Kala yurnturrkinyi, yurnturrkinyi warnapiyayijala,
jamparlipiya, ngulaji ++ maru purturlurla,
karntawarrakarntawarra, warntawarnta karla purturlurla
ngunanjinani, maru -- karntawarrakarntawarra, maru,
karntawarrakarntawarra, puturlurlaji karla ngunanjinani
warntawarntaju,, mulyu marumarulku + mulyuju.  Mulyuju
maruyijala. Miyalu ka nyinanjinani
karntawarra-karntawarrapiyajukujala.  Miyalurlaju.  Warna
karalypa, yurnturrkinyiji ka nyina -- pinjawangulku.
kuluparntajala jamparliji.  Yurnturrkinyiji lawajala.
Pinjawangu.  Kulumardawangu ka nyina -- ngurrju.

    
yurnturrkinyi, kulaka warna piya wapa, wilypiriwanarlangu --
parnkami marnakari-marnakari -- lawa.  Yurnturrkinyiji ka
wapa yarluwanajuku, ngurrjujala kulumardawangu, kuyu ka
ngarni, kuwanarlangu, ngulaji ka ngulyangka nguna.
Kuyujangkaju.  Ngulyangkaju ka yuka.  Mulyukuna,
yurnturrkinyi.  Yurnturrkinyi -- mulyukuna.  Yirdijarra ka
nyina.  Kajikangkulu mulyukuna ngarrini yirdi,
warlpirirliyijala, warlparawardingkirlangu kujakalu nyina,
ngularlangurlu kalu ngarrini + mulyukunaju, yirdiji,
yirdijarra yika karri yurnturrkinyi manu + mulyukuna,
kuyujala kalu ngani.  Mulyukunaju.  Kuluwangujala.  Yikalu
pinyi + kulalpajana pungkarla.  Ngulyangkaju.
Palkamaninjarla.  Kala yintajirrki kujaka nyina, kuyuyijala,
mulyukunapiya

    
manu + yurnturrkinyipiyayijala, wirilki.  Kirrirdinyayirni.
Manu wantiki wirijarlu.  Alice Springs-warna ka yangka panu
nyina, yatujumparrarlangu, manu nyanunguwana, kulakalu
milyapinyi + wiriwirirli yangka nyampuwardingkirli,
kurduwarnurlu kalu panukarirli milyapinyi, yintajirrkiji,
yirdi yintajirrki kuyuyijala.  Yurnturrkinyi wita,
wirikilajala.  Kala yintajirrkiji wirijiki ka nyinami.
Kirrirdijiki.  Watiyawana ka wapa -- walyawanakawapa
kankarlurlangu ka yani  ngurungka, paarrpardimi
ka, lawajala, pinjawangungijala ngurrju, watiyarlalku ka
warrkarni yurdirlangurla ka wa(pa) + watiya warini.
Watiyarlangu ka warini yurdingkarlu.  Ka japijapi watiyarla
warrunguna.  Yintajirrkiji.  Ngulanya karnalu ngarrini
yintajirrkiji.

    
Kujarnalu yanu wirlinyi, pangkuluwungurlu , yanurnalu, yuruturlalku kajilpa
warntawarntangunaja, nyangurnalu, ngurrpangkurna ngajurlangu
nyangu ngaka, ngularnajana payurnu panukariji, "nyiya
yalumpuju;." "Nyampuju kuyu yintajirrki;.  kapirlipa pinyi;.
luwarni karlipa jalangurlu, yirlipa kuyu ngani, kapinpa
ngani nyunturlangurlu jalangurlu,"  Ngajurna wangkaja,
"junganya kankulu ngani;." "Junga karnalu ngani kuyu
nyampuju.  Yintajirrkiji." "Wurnturungurlu mayi kankulu
luwani." "kala wurnturungurlu karnalu luwani;. 
kutungurlurlangu karnalu luwani laniwangurluju, kajika
kankarlu paarrpardi.. Luwarni karnalu mulyu.."  Yuruturla
kujalpa warntawarnta ngunaja, warntawarntalpa

    
Ngunaja + kirrirdimpayinyayirni.  Yurutu ka yangka wantiki
nguna, ngulangkajilpa jingijingi ngunaja.  Ngirntilpa
ngunajarni -- karlarra -- kakarraralpa jingijingi ngunaja
mulyuju.  Rdajalpa, manu milpiji,
mawurlpari-mawurlpariyijala ka warntawarntakuluyijala nyina,
nganayipiya + yurnturrkinyipiya, ngulaji rdajalpa --
milpirrji. yirdi jirrima.  Mulyu wita, kakarda wita,
kakardangurluju ka wirirra jarrinjayani, palkaju ka
wiripardulku ka nyinamirra.  Kirrirdijikijala kala
rdangkarlpalku yurnturrkinyikiji.  Manu warnaku.  Witajala
ka nyina -- rdangkarlpa.  Kulalpangku kulungku pungkarla
yurnturrkinyiwangu ... Yurnturrkinyipiyarluyijala +
milpirrjirliji, lawa ka nyina kuluwangu.  Kajikanpa
ngulangka

    
mani, kajipanpa palkamantarla,, kajikanpa mulyungurlurlangu
+ mani.  Pinjawangu.  Lawa.  
Japanangkarlu, kujaka yangka maliki mardani, ngulaji ka
malikji ngarrini + japangardi.  Ngari ka yangka ngarrini,
maliki, japangardiji..  Ngawininyi, ngula ka nyina
yurnturrkinyipiyayijala.  Mawurlpari-mawurlpariyijala.
Ngawininyi, ngulaji ka yurnturrkinyi-piyayijala nyina.
Yurnturrkinyi kirrirdi, ngawininyiji piya +  Rdangkarlpa
karla nyanungurlayijala ngari nyina.  Kutujala
nyanungupiyayijala.  Kala ngari kamparrujuku
yurnturrkinyiji.  Ngawininyi, ngulaji ka +
yurnturrkinyipiyayijala + ngulangka

    
nyina.  Nyanungupiyayijala.  Pinjawanguyijala nyanunguju,
ngurrjuyijala, kuluparntawangu, marnkurrpaju kalu yangka
nyina -- yurnturrkinyi ; ngawininyi; rdajalpa ngulapatuju
kuluwangujuku kalu nyina.  Ngurrjumipajuku.  Ngulanya
ngawininyiji.  Rdajalpaju witalku karla nyina +
ngawininyikiji.  Nyanungu ka kulkurru nyina wiri.
Yurnturrkinyi, manu ngawininyi, manu rdajalpa; ngulapatu
kuyu.  Kuyu kalu ngani yapangkuju.  Warna yangku kujaka
jamparli nyina, ngulaji ka pulya  wapa.  Pingkajala.
Kala warna, nyanungupiyayijala, kirrirdi wita kujaka nyina,
kirrirdilki, wuurnpanyayirni, wirnpiwirnpi ,
waripirrapirraju,

    
ngulaji ka kurlardapiya rurrunynguna .
Wakurturdunyayirni ka parnkanjayani.  Parnkanjayani ka +
rurrunngunamirra ka.  Kulangantaka nyiya yangka +
kurlardapiya wirnpirlinjayani.  Ngulanya waripirrapirraju.
Warnaju ka pingkajala wapa + pulyajala jamparliji.  Kala
waripirrapirraju + ngulaji ka rurrunynguna.  Kiljinyayirni.
Waripirrapirra, ngulaji ka nyina + yangka jamparlipiyayijala
parnkami.  Palkaju nyanungupiyajukujala, kala wuurnpalku
wita -- kirrirdi.  Ngulaju kuluparntayijala.
Waripirrapirraju.  Kajikangku yarlkirniyijala -- warna
jamparlipiyarlu.  Kala yangka yalumpupatu marnkurrpa,
ngulaju kuyupatujala.  Ngurrjupatujala.  Ngawininyi manu
yurnturrkinyi manu

    
rdajalpa ngulapatu ngurrjujala.  Kala warna; jamparli; manu
waripirrapirra ngulaju kuluparntamipa.  Kajikangkulu pinyi.
Ngulyangkayijala ka yuka, kulalpa wilypirirlangurla
yukayarla,, ngulyangka ka + nyinami ngulyangawurrpayijala
warnapiya.  Karruwanarlanguyijala ka parnkami.  Kala
warnapardukari, warnayijala karrungawurrpa, kujaka
ngapirirla nyina, ngapiringawurrpajuku nyanunguju,
ngulyangkajuku kujaka parnkanjinani; ngulyawarnalangu,
jamparlipiyayijala, manu + waripirrapirrapiya, kiljiyijala
ka parnka, kala ngirntiji + yalyupiyalku.  Yalyuyalyulku
ngirntiji.  Palkaju + warnapiyajukujala.  Warnajukujala.
Kala karrungawurrpalku ngapiringawurrpa ka nyina.
Wilypirirla

    
ka ngapirirla nyina; warna nyanunguju
ngapiriki-ngamardinyanu yirdiji, ngapiringawurrpaju,
kuluparntayijala ngulaju.  Pajirninjapanuyijala + kajika
yapayijala yarlkirni.  Palkaju kapala nyina + watinyarranya
-- waripirrapirra; ngapiringawurrpa.  Warna nyanungu
ngapiriki-ngarrnardinyanu.  Watinyarra kapala palkaju nyina
nyanungujarrakula.  

    


 

cont'd. snakes Warnayijala wita, kuluparnta, pirlingka
kijaka nyina, ramarrawanarlangu ka nyina marnangka,
kanunjumparra, walyawalya, nyirnkilya ( nyirnkilyka) yirdi.
Nyirnkilya nyanungu warnapardu .  Rdangkarlpalku,
warnanyayirniji yangka kalu nyina; kirrirdijala, kala
warnayijala; rdajalpakuju + rdangkarlpajuku.  Witanyayirni
rdangkarlpa.  Rdajalpa kirrirdi; walyawalya nyirnkilyka nyanungu
warna + wita rdangkarlpapardu.  Walyapiyajukujala.  Yirdiji
walyawalya; nyirnkilyka.  Ngulanya karnalu ngarrini --
walyawalyaju.  Nyirnkilya yirdiji.  Walyawalya nyanunguju
nyirnkilyanya.  Ngulanya kalu ngarrini.  Kujaka payarrparla
nyina.  Pirlingawurrpa.

    
( Nyiya warnakariji, karija, kajirna
mannginyanyi, ngula kapirnangku yimi ngarrini + warnakari..
"Nyiya warnakariji.." "Karija wurra;. kajirna mannginyanyi +
kapirnangku yimi ngarrini.")  Warna wita nyanungu, yirdi,
kujakarnangku nyampu yimingarrini, kujarna mannginyangu,
jintakari, ngulaju yirdiji/ yalypinjalypinji.  Warna
nyanunguju + yirdi yalypinjalypinjinya.  Witanyayirni.
rdangkarlpa.  Parnkamiyijala ka yaruju, manu ka ngulyawana
yuka, jalupakurlangurla, karnarikirlangurla ka yuka, witaju,
yalypinjalypinji nyanunguju, ngulaji warna panukuju ka nyina
--

    
witalku nyanunguju witanyayirni.  Ngari ka yukami
ngulyakari-ngulyakarirla nyanunguju.  Kutu yuka.  Karnari-
kirlangurla; kuwanakurlangurla; jalupakurlangurlaju ka kutu
yuka.  Panungkajuku ngulyangkaju.  Wijaji + nyanunguju yika
nyina. yalypinjalypinji, kulakarna ngajuluwiyi milyapinyi,
milyapinyi  karna + kala pinjakulkuju + kulakarna
pinanyina.  Ngari kajulu yangka yimi ngarrini, kuluparnta
marda ka nyina; lawa marda ka nyina.  (Nyina jinta
warnakariji.. kapirna purdanyanyi, kapirna mannginyanyijiki
warnakari, jintakarilki, ngula kapirnangku yimingarrini.)

    
Kala lingka, jurntungawurrpa, wirijarlu, ngalyaju +
kardirri, kirrirdimpayinyayirni (yi)ka nyina,
jamparlirlangurlaji ka warnaju nyina -- lingkaju
kirrirdimpayi.  Ngatijirri-muku-ngarnu yirdi nyanunguju.
Ngatijirri kujakajana muku ngani.  Yani ka, purdanyanyi
kajana yangka -- wangkanjakurrarlangu, ngatijirri witawita,
jangkardujana warrkani -- wurrkalirlangurla (;) 
wapurnungkurla, wilypirirlaju, kankarlarra warrkani,
linjirlangurla, walyururla yangka watiyarla, ngapirirla,
wurrkalirla, wapurnungkurla, warrkani -- wilypirirla yukami
mulyu -- mukujana ngani yangkaju witawita + ngatijirri,,
ngulaju witawangu lingkaju nyina.  Ngalyaju kardirri.
Witawangu.  Kuluparntajala yapakuju ka nyina kajika pinyi.
nantuwurlangu kajika yarlkirni manu puluku, tarnngakurra,
palimi kalu ngulajangkaju malikirlanguju,

    
yika yangka yarlkini, tarnnga, warnakuju ka nyina --
kamparrujuku wiri.  Kirrirdimpayi.  Manu + wantiki yangka
wiri.  Lingka, jurntungawurrpa ka nyina -- yapurnuwarna

ka nyina.  Yapurnungawurrpa.  Lingkaji.
Manu yangka -- pirliwanarlangu ramarrawana ka nyina --
walyapitipiti .  Walyangka kujaka
ramarra -- ngunanjayani, jurnturlangu.  Ngulangka ka nyina.
Kala warnapardukari, kulankulu nyangu nyampurla panungku,
lawa.  Ngajulurna yanu wurnturu, kakarrara, nyangurna,
ngapangkalparna julyurlantija, warnalparna nyangu
ngapirijangkaju kaji -- ngapakurrayijala julyurlantija,
ngula parnkaja -- ngajuluwanayijala ngajulurna lani
juurlpungu, warnakujaku nyanungukujaku,,
karntawarra-karntawarra

    
palkaju ka nyina.  Yalyuyalyu ngirnti ka wita nyina.
Karntawarra-karntawarrajala.  mulyuju ka nyina
julpurnparipardulku wita.  Mulyuju.
Julpurnparipardunyayirni wita.  Kajika yuka ngapakurra
julyurlantimirni, kajikanpa ngulajangka nyanyirra
wurnturulku kajika wilypirra pardi.  Kajika parnkamirra --
kankarluyijala ngapangka; yardarra ka yuka kaninjarra
ngapangka, kajikanpa yardarra nyanyi -- yardarra ka
wilypipardi kankarlarra ngapakurra.  Ngulajangka --
watiyakurralku juurlparra pinyi -- ngapirikirrarlangu --
kularna nyangu nyampurla ngakarna nyangu wurnturu.    Kakarrara.  Ngapangka
-- kujaka ngawa... ngawarra yangka parnka tarnnga, ngawarra
nguruwangujangkapirdinypa kujaka tarnnga yangka --

    
walyajangka parnka, pirnkingirli kujaka ngapa -- parnkami,
ngawarra,, tarnngajuku, rurrpangurlu, kulaka wanti
kankarlarrangurlurlangu ngapa -- kala kujaka tarnnga parnka.
Kujajuku.  wantakari(ki)karla karri -- wanta yulyurrpu --
wajirrki karla karri -- kujakuju kujaka parnka -- tarnnga
ngapa, ngulangkanya ka nyina warna nyanunguju.
Karntawarra-karntawarra.  Yanu kujarnalu yatijarra, warna
nyanungukunganrnti, Gallipolli-ngirlirnalu yatijarra yanu,
ngulalparnalu ngapamgka julyurlantija, Nickolson-rla,
yirdingkaju, ngulajangkarlparlijarra julyurlantija --
jakamarrajarra, jakamarra manu japanangka manu
ngajululparnalu, julyurlantija marnkurrpajuku -- -- kulapala
nyangu warna nyampujarrarluju jirrimakarirli ;
ngajulumiparna

    
ngaka nyangu warnaju.  Kaji + pirntirringirliyijala
juurlpungurnu.  ngapakurra julyurlantijaju.  Ngularna.
Ngapakurra waamanu.. Jurntarnarla parnkaja juurlparrarna
pungu ngapangkayijala.  Ngulajuku;.  Kujarna ngaju parnkaja,
warnakujaku nyanungu, ngularna ngaju waamaninjakarra
parnkaja, nyanungujarrajupala juurlpunguyijala ngapa
ngurluju.  Ngulajupala payurnu "nyiyakujakunpa parnkaja.."
"warnakujaku--"  "Nyarrpara nyanungu warna,"  "Karlarda yali
ka wilypipardinjarra.  Nyanyi kanpala" Nyangulpapala
nyanungujarrarlu, ngularnalu panulkujuku parnkaja.
Ngulalpalunganpa panukarirliji nyangu.  "Nyiyakujaku kankulu
parnka--"  "Warnakujaku.  Karntawarra-karntawarra wita kuja
julyurlantija ngapangka."

    

 Yankirri,   Yankirri, manu + wanyaparnta,
yankirri, ngulaji ka  yirdipatu nyina.  Yirdipatu ka
karrimi.  Yankirri -- wanyaparnta -- karlaya.  Kujanya ka
karri + yankirriji.  Ngulaji ka wapa yangka -- wiliya
jirrimamipa mirriji kirrirdijala.  Ngardarrikirlijala manu +
wanyakurlu.  Kankarlujala ka wapa.  Kala nyanungupiyayijala
wita,  ngaka kapirnangku ngarrini -- yirdi + parulka,
ngulaji ka wapa -- kanunju wita.  Wirliyaju
nyanungupiyajukujala yankirripiya, kala witalku ka wapa.
Wuurnpa.  Yankirriji wirliyaju wantikijala.  Lalpurrpari
.  Wirliyaju.  Yankirriji.  Ngulayijala wardilyka.
Nyanungupiyayijala.  Witalku ka wirliyaju wapa.  Wuurnpa.
Lalpurrparijikijala nyanungupiya yankirripiya, kala
wardilykaju witalku.  Walyangka ka wapa wardilykaju,
ngulajangkaju kankarlulku yani nguruwanalku.
Paarrpardinjarla.

    
Wurnturulku ka tardayani  ka ; wardilykarlu ka ngani
wardilykarlu, yakajirriyijala ka ngani yankirrirli.  Jintaju
kupalangu miyiji nyanungujarrakuju.  Pirilyirlangu ngari ka
ngani yankirrirliji.  Kala ka ngani + wardilykarluju
kararrpa; yakajirri jintajukujala kararrpaju, yika ngani
wardilykarluju, miyikari marda.  Kulakarna milyapinyi
wardilyka-kurlanguju.  Kala ngari karnala + pinangkuju
ngarrini + yangka yikarnalurla yulyjapinyi , wirlinyanyi wardilykaka, kararrpa kujakalu muku
ngani,, yankirripiyarluyijala, kujaka kararrpa + muku ngani
yankirrirli, ngulayijala ka wardilykarluju -- ngani
nyanunguyijala jinta + yakajirriyijala.  Wardilyka yangka,
parrulka kujakarlipa ngarrini, manu

    
majiyampa, yirdi marnkurrpa, ngulangku ka ngani yangka +
pinalku karnarla nyina, yakajirri ; jintilyka ka ngani,
yawakiyi ka ngani, marnikiji ka ngani.  Wardilykarluju.
Manu jintilyka.  Yankirrirli ka ngani, yakajirri, yawakiyi,
marnikiji, pirilyi.  Manu marda panukari + kulakarna
milyapinyi.  Panu marda yika ngari ngani karija.  Nganayi --
pirraru.  Pirraru ka ngani karungawurrpa kujaka nyinanjayani
karrungka.  Watarurrupiyayijala kala karrungka kujaka nyina
karrungawurrpa pirraruju.  Wulypayirla.  Ngulanya.
Yankirrirli, ngulaju walalirkirlangu ka ngani.
Karrungawurrpayijala walalyirrkiji.  Kujaka wulpayirla
nyina.  Ngulanya karnarla pinangkuju; purdanyanyi.  Miyikari
yankirrikirlangu,

    
jiljangawurrpa kujaka nyina, murnturru, ngularlangu ka
yankirrirliji ngarni.  Miyiyijala kujaka nyina
jiljangawurrpa.  Murnturruju.  Ngalyarrkarra. ( jilja,
ngalyarrpa)  Ngalyarrpamarramarra kujakarnalu ngarrini,
ngalyarrkarra.  Ngalyarrpa ngari jilja.  Panu karnalu yangka
ngarrini.  Ngalyarrpamarramarraju.  Manu + yilyampuru,
yilyampuruju karnalu ngarrini jiljayijala.
Yilyampurumarramarra.  Yatujumparra kajilpalu nyampu
yantarla, kulalpalu murdukayiparntarlangu yantarla --
jingijingi, kajikalu jaljangurlu pina yani yilyampururlaju.
Nganka  pirlipiyarlayijala.  Kajikalu jalja juulpa
yani.  Jaljangurlu.  Ngula karnalu ngarrini ngari
ngalyarrkarraju.  Ngalyarrpamarramarra --

    

jiljamarramarra yilyampurumarramarra.  Watuyakari kujaka
karrinjayani, marrarnki manu + marrarnki miyaka + murlurrpa
-- jirrpirinypa -- wakirlpirri -- wartarurru -- warrawaji.
Marrarnkijikijala  `marrarnki' jintaju ... yirdi
karnalu ngarrini; yirdijarralku.  Mardanki ; marrawaji.
Yirlangkurrunyu; watiyapardukari.  Wurrkalipiyayijala.  Kala
parrkaju wirilki.  Wantikilki.  Wurrkaliji wuurnpajala
parrkaju.  Kala yirlangkurrunyuju wantikijikijala.
Warrilyipiyayijala nganayiji + parrkaju.  Ngula karnalu
ngarrini yirlangkurrunyuju.  Watiyakari yika karrinjayani +
jiljamarramarrajuku.  Yilyampururla nyanungurla.

    
:  

 Malirdidinyanu kajilparla yantarlarni, japaljarri, manu
japanangka, japanangka kajilpa nyinakarla -- ngurrangka
yangka nyanungunyangurla, warlungka, japaljarri kajilparla
yantarlarni, malirdinyanuku, malirdinyanu kalu ngarrini --
wajimirninyanuku, wajimirninyanu kajilparla kuja wangka,
japaljarriji, "Yajinikirnangku yanurnu, nyanjaku.  Yingarli
ngali japantarrapinyi  wajamirnirlangu, jaru
nyampurla, yimi yingarli kanangarrapinyi, 
japantarrapinyiyi, wajamirnirlangu" kala japanangka kajika
wangka kuja, "ngajukunpaju mitirni pungu yajini;.
yingarlinyampurla -- ngajunyangurla -- japantarrapinyi.."
"yuwayi,

    
yajinikirnangku yanurnu; yirli wangkami manu +
japantarrapinyi yajini.. ngulakurnangku + yanurnu.. ngulanya
yingarli jaru japantarra pinyi manu + wangkami."  Kajika
yanilki pina, japaljarri, japanangka kaji karla wangka,
"miti pinyilki kanpa..  "Yuwayi, yanilki karna."  Kajika
japanangkaju wangka, " ngakaju wungumanta." (=nyangka)
"Yuwayi, ngakarnangku nyanyi.."  Kajika japaljarrilki
wangkamirra.  "Mitipungkarra".  Nyampurlajuku.  Mitipungka.
Ngakarnangku nyanyi.  Jukurrarlu.  "Yuwayi," japanangka
kajika wangka "yuwayi, ngakaju wungumanta.  Jukurrarlu."

 Japangardi kajika nyina, jungarrayi kajilpa
yantarlarnilparla, japangardiki, kajika + wangka

    
japangardiji -- "mitirninpa pungu -- nyampukurra --
ngajunyangukurra -- wungumaninjaku ngajuku;."  " Yuway,
yajinikirnangku yanurnu, nyanjaku, yingarli + yimi +
japantarrapinyi, manu wangkani.."  "yuwayi, ngurrju,"
Japangardi kajika wangka "yuwayi, ngurrjunpaju mitipungurnu,
jaru yingarli + japantarrapinyi, ngali, wajamirnirlangu..
Mitirra  pungka, yanilki karna.."  "Yuwayi,
mitipungkalku." Kajika ngarrini japangardirli, "yuwayi,
mitipungkalku."  Jungarrayilkikawangka, "mitirra pungka.
Ngakarnangku nyanyi.." "Yuwayi, ngakaju + wungumanta."
Ngulajuku;.

    

 "yawardanyangunpaju;."  "Karija, kularnangku
purdanyangu.." "Ngari, ngajulparnangku wangkaja, yajiniki.."
"Ngari, karija.  Kularnangku purdanyangu;.  Japantarrapungu
mayipanpaju ngajuku."  "Yuwayi, wangkajalparnangku."
"Karija -- kularnangku purdanyangu."


Warlawurru,  Jurlpu : Warlawurru, warlawurruju
ngulaju witawangu.  Parrkaju witawangu ka nyina.  Kujaka
nguruwana wapa warlawurru.  Marlurlangu ka -- pantini.  Pinyi
kanyanu kuyu marlu.  Yulkaminyirlangu, marlu, manu yulkaminyi --
mala -- pinyi kajana nyanungurluju.  Warlawurrurluju.  Kuyu ka
ngani.  Warlawurru kujaka nyina, ngulaji ka panukuju kamparru
nyina.  Wiri.  Marujala palkaju, manu + layirlayirlangukula ngari
yangka marurlangukurla.. Warlawurruju.. Mulyu ka wiri nyina.
Kirrirdi.  Kaninjarrakarilki ka narntirnkarri yirinyayirni.

    
Mulyuju. Wirliya, yijirli kujaka nyina, yirinyayirni wiri.
Ngulangku kujaka kuyu + pantini kanyanu.  Kurlardapiyarlu.
Puulymardani ka tarnnga.  Pinyilki ka yangka walyangkalku
kujaka + walyangkarlulku pinyi, kankarlarrajangkarlu,
kankarlurlujala ka nguruwanarlu nyanyi ; kulalparla
wurulyparnkayarla warlawurruku, marlurlangu,
kankarlumparrarlu ka wajirli pinyi, kaninjarrakarilki karla
+ pantirninjakungarnti jangkardu kaninjarrakarijarri.
Kujaka kuyu ngani, pinjarla, warlawurrurlu, ngulaji karla +
witaku yangka warlawurruku kanyi yuwalikirrarlangu.  Kuyuju.
Watiya wirijarlu ka yirrani warntawarnta, yuwalirlaju,
yuwalikila ++ ngantirninjaku yuwaliki, kurdukungarntiji,
parrkalku kankarlumparra, ngulangka nyinami
kankarlarningintilki.  Kuyurlangu yangka yingarla kanyirni.
Witaku.

    
Warlawurruku.  Kankarlarninginti nyinamiyi nyanungu.  Yinga
nganiyi witangku.  Purlapurla, purlapurla ngulaji +
puwunpuwunpa palkaju.  Purlapurlaju.  Purlapurlaju ka nyina
-- warlawurrurla wita.  Warlawurru wiri, nyanungu manu
wiriyijala ka nyina palkaju purlapurlaju, kala ngari yika
warlawurruju wirijiki nyina kamparru.  Puwunpuwunpajala
palkaju + purlapurlaju.  Wirliya nyanungupiya, mulyu
nyanungupiyayija narntirnpari, palkarlanguju, mulyuju ka
nyina kaninjarrakariyijala, purlapurlaju,  kala ngari
yikarla purdangirlijiki nyina.  Nyanungupiyajukujala,
wirliya manu + mulyu, narntirnpari, kala purdangirlilki
karla nyina.  Palkarlanguju -- puwunpuwunpalkujala ka nyina
purlapurlaju.

    
Jurlpujukujala  kalu wapa kankarlumparra,
ngurungkajukujala yalumpurraju, yalumpujarraju, warlawurru
manu purlapurla, ngurungkayijala yika wapa warlawurrupiya,
kuyuku kanyanurla nyanyi purlapurlarluju +
nguruwanarluyijala.  Yalkiriwanayijala ka wapa.
Purlapurlaju.  Warlawurrupiya.  Jintilykarlangu ka ngani,
purlapurlarluju, kankarlumparrarlu karla nyanyi.
Jintilyaku, jintilyka kaji panu nyanyi, ngulaji ka wajirli
pinyi, nguruwanarlu, puulymardanirra ka wirliyarlu.  Ngula
walyangkalku pirrira mani yinga walyangkarluku nganiyi,
purlapurlarluju, yangka warlawurrupiyarluyijala, kujaka
jayirrparra mani , wirliyarlu,
ngulayijala ka purlapurlarlu jayirrparra mani
wirliyarluyijala.  Jintilyka languju.  Manu marda

    
panu ka ngani kuyukarirlangu + karija.  Kulakarna +
purdanyanyiwiyi yangka ++ kulakarna palkarlanguwiyi nyanyi.
Wiinywiinypa, ngulaju ka pala nyina -- watinyarra.
Purlapurlajarraju.  Purlapurla; wiinywiinypa.  Palka;
wurliya; mulyu; ngulajikapala nyina watinyarra.
Nyanungupiyayijalajuku.  Watinyarrajala palkaju ngulaju.
Wiinywiinyparlu, ngulaji ka jintilykapinkiyijala ngani.
Puulymardarninjarla.  Kankarlurluyijala nguruwanarlu.
Warlawurru ka yangka nguruwana wapa, purlapurla ka nguruwana
wapa, wiyinywiyinypa ka nguruwanayijala wapa.  Ngula
kanyanurla kuyuku nyanyi nguruwanarluyijala.  Ngaka ka
walyakurraju + pirrimani + kuyu kujakanyanu + nyanyi.

    
Ngula kanyanu pinyi yangka + kuyu ; ngula ka ngani
walyangkarlulku.  Walawurrupiyarluyijala.  Manu
purlapurlapiyarlu.  Wiinywiinyparluju.  Purlapurla, ngula ka
palka puunpuunpa yangka nyanungu nyina,, witajala +
warlawurrukuju, warlawurruju wirijala, purlapurla ka nyina
wita.  Wita ka nyina + wiriyijala.  Purlapurlaju.  Kala
warlawurruju ngari karla kamparrujukujala nyina wirijala.
Wiinywiinypa, nyanungupiyayijala, palkaju ka nyina +
warntawarntalku karla yangka nguna + kardirrirlangu.  Manu
kanunjumparrarnu.  Yika nyina + kuruwarri-kuruwarri.
Wiinywiinypaju.  Kala ka nyina palkaju puunpuunpajukujala --

    
nyanungujuku -- purlapurlaju.  Wiinywiinypa ka nyina --
kuruwarri-kuruwari ngari yangka.  Purlapurlaku, pinkirrparla
kulakarla + kuruwarri-kuruwarri nguna warntawarnta.  ( pinkirrparlakula karla...?)  lawa.    Ngari ka puunpuunpamipa
nyina palkaju. Pinkirrpajarrarlanguju. Kala wiinywiinypakuju
yikarla + kuruwarrirlangu nguna warntawarnta +
pinkirrpajarrarla.  Kilpirlijarrawanaju.  Ngulanya nganayiji
wiinywiinypaju..  Nganayipiyajukujala + purlapurlapiya,
purlapurla; wiinywiinypa kapalarla + purdangirli nyina
warlawurrukuju.  Wirijarrakulajala nyanungujarraju.  Kala

    
purdangirlilki ngari kapalarla nyina warlawurrukuju wiriki.
Kirrkarlanji, kirrkarlanji ka nyina -- wiinywiinyparla wita.
Ngari wiriyijala.  Kala ngari kapala + wirijarraju
kamparruju nyina purlapurla manu wiinywiinypajala.  Nyanungu
ka wiri nyina, kirrkarlanji, ngulaji purdangirli ka nyina --
purlapurlaku manu wiinywiinypaku.  Puunpuunpajukujala, kala
-- warntawarntalku yikarla nguna +  kilpirlijarrarlaju;
kuruwarriji + puunpuunpayijala.  Kirrkarlanjikiji.  Miyalu
piirrpiirrpa  ka nyina
kardirri.  Kirrkarlanjiji.  Manu + milpajarrawana marumaru
yangka.  Wita ngari.  Kirrkarlanjiji.  Wurliyaju
jintajukujala.  Wurliyaju purlapurlapiyajukujala.  Manu +

    
wiinywiinypapiya.  Kala witalku.  Kirrkarlanjiji.  Mulyu ka
nyina + witayijala kaninjarrakari narntirnkarri +
purlapurlapiyajukujala.  Manu wiinywiinypapiya.
Jintapiyajukujala kala ngari yangka witalku.  Wirijikijala
kirrkarlanji kala + witalku ka nyina purlapurlaku manu
wiinywiinypakuju.  Kujakapalarla nyinamirra purdangirli +
wiinywiinypa manu purlapurla warlawurruku.  Kujaka warlawurru
wiri nyina mirra.  Ngulapiyayijala kapalangu purdangirli
kirrkarlanjiji nyina + wiinywiinypaku, purlapurlaku.
Jintilykarlanguyijala ka kuyuju pinyi --
kankarlumparrajangkarlu, kankarluyijala ka nguruwana wapa
kirrkarlanjiji.  Jintilykarlanguyijala ka ngani kuyuju.
Nyanungunyanguju.

    
Warukupalupalu, kirrkarlanjipiyayijala, piirrpiirrpajala +
miyaluju, manu rdukurduku, kala kuruwarriju yikarla nguna
kardirrilki pinkirrparlaju.  Wakirdijarra 
ngari wita.  Manu palka yika wapa -- kardirrilki.
Puunpuunpajukujala kankarlumparrarnuju.  Jurrurlanguju.
Manu yika mulyu narntirnkarri witayijala.  Kirrkarlanjipiya.
Kujakapala yangka yalijarra nyina mirra + wiinywiinypa manu
purlapurla, warukupalupalu, kirrkarlanji kapala nyina
nyanungujarrapiyayijala.  Watinyarrayijala.  Kala ngari +
layirlayimipalku yika nyina -- miyaluju + warukupalupalunya.
Manu + kulaka + kirrkarlanjipiya --

    
wapami warukupalupaluju, kirrkarlanjipiyajukujala ka wapa,
kankarlumparra nguruwana, kala jintangkarlangu yika
kankarlarra karrimi.  Ngurungka.  Jintangkajuku ka wirntimi

kankarlarra, wurukupalupaluju, wuurrkijini

ka kilpirlijarra, tarnnga ka rdalji karri
kankarlarra, ngulajangkaju, pina ka japijapijarri
rdakajarraju  mistake acc. Sam, kilpirlijarra,
warukupalupaluju,, ngulanya karnalu ngarrini.  


Warukupalupalu yangka, warukupalupalu wita kujaka nyina,
yikapala watinyarra kirrkarlanjijarra, kala ngulaju
piirrpiirrpalku.  Nyanungupiyajukujala. Nguruwanalku yika
wapa. Panujukujala

    
kalu nguruwanaju wapa, warlawurru; purlapurla; wiinywiinypa;
kirrkarlanji; warukupalupalu.  Ngula kalu nguruwanamipajuku
wapa. Panujuku. Jurlpu yangka witawitapiyayijala.  Nyampuju
wiriwirijala.  Kala yika warukupalupaluju + wapami --
kankarlurlangujala yika karrimi.  Yalkirirlaju.
Jintilykarlanguyijala kanyanu kuyuju pinyi.  Nyanungurluju.
Kirrkarlanjipiyarluyijala.  Ngulanya.
:  Kujakalu ngama 
nyanyi, pija,  ngulaji kalu nyanyi watimiparlu.
Manu walypalirli. Kala karnta; manu kurdukurdu, ngula
kalujana muku yilya.  Ngamakujakuju.Mukunypajala
kajikalujana pakani -- ngulangurluju.

    

Kala yunkardakurdaku, manu kalpardaparda, kujaka +
warukupalupalupiya manu kirrkarlanyjipiyayijala palkaju
nyina, nguruwanayijala ka wapa; mungangka ka wapa, wuraji ka
+ warri parnkami.  Mungamungarla.  Kala yangka --
nyinamijala ka + yintirdirlawiyi yamangka, parrangkaju.
Kulalpa parrangka warru parnkayarla yunkardakurdaku,
wurajimipa ka ngaka warru parnka.  Manu kutukari.
Yinkardakurdakuju. Kirrkarlanjipiya, warukupalupalupiya ka
nyina palkaju.  Kala jiirlparijiirlparilki nyanunguju, maru
witawita jiirlpari,, mulyujukujala manu warukupalupalupiya.
Kala palkalku ngari ka nyina + yumurruju

    
yangka + mawurlparimawurpariyijala.  Manu warntawarnta
yikarla ngunanjayani. Pinkirrparlangurlaju kardirriyijala,
kilpirlimiparla ngari yangka, wurliya jintajukujala --
warukupalupalupiya manu yunkarda  kurdakupiya.
Wurliyarlanguju.  Wurliya manu mulyu, narntirnpariyijala
wita, ngula kirrkarlanjipiya, warukupalupalupiyayijala ka
nyina -- kalpardapardaju. Yirdijarrajala ka nyina
yinkardakurdaku; kalpardaparda.  Ngulanya kalpardapardaju --
karnalu ngarrini.  Yunkardakurdaku ka parnka nguruwana,

    
Kulakarna nyanungunyangu + milyapinyi miyi; nyiyaka ngani
nyanungurlu, kuyu  manu, yika yangka
mungangkaju warru parnkanjinani ngaka..  Yunkardakurdakuju..
Ngapilkiri, ngapilkiri kujakarnalu ngarrini, ngarntipi;
ngapilkiri.  Ngulaji kalu watiyarla + lirrinyina,
mungangkaju, manu parrangkarlangukula kalu watiyarla +
turnujarrinjarla nyina, nguruwanayijala yikalu wapa;
ngapilkiriji, ngaka kalu pirrimani + walyangkaju; miyiki.
Ngurlumipa kalu ngani, ngapilkirirliji, pinajalarnajana,
karija panu marda kalu ngani. Kala ngarilku ngurlumipa
karnajana milyapinyi -- pinangkuju..  Yikalu ngani

    
ngapilkirirliji, ngulajangkaju ka paarrpardinjarla yani
nguruwanayijala -- kakardarlaju karla jurrungkaju wita +
pukurdipardulku karri.  Jurru kankarlarni -- -- pukurdi
wita.  Nguruwanayijala kalu wapa, ngulajangka kalu
ngurujangka yangka -- walyakurralku ; pirrija mani. Kujakalu
wapa nyampu yangka panukari + + ngurungka +
kirrkarlanjipinki.  Ngulapiyayijala yikalu wapa kankarlu.
Palkaju + puyurrpuyurrpalku kalu wapa.  Kunjurupiya palkaju.
Ngapilkiriji.  Yumurruju. Manu + milpajarraju +
tirirtirilki.  Milpajarraju.  Manu + mirriji manu +
wirliya.  Ngapilkiriji.  Ngarntipiji, ngulanya.  Kuyu
ngurrjujala, ngapilkiriji,

    
ngarntipiji karlipa ngani, yikarnalu ngani + yapangku;
walypalirli.  Pinkirrpa, kirlkamani  karnalunyanurla,
yumurru, pinkirrpa karnalu tuurlpinyi , parrkamipa
karnalunyanurla yangka -- yarlupinyi, manu
yumurru,mardukuru, ngula + jurnta waljini ..  Kirlkalku  karnalu warlukurralku
julyurlpinyi,. kilyirrparla kuyu purra;.  ngani karnalu

ngurrjunyayirni.  Kuyu wurduju.  Ngapilkiriji.
Yupurru, kujaka kakarrarlaju + pukurdiparduyijala wita
karri, ngapilkiripiya, yupurru -- yirntarrurarruru ka
nyina.  Yirdijarrayijala.  Yupurru; yirntarrurarruru.
Ngulaji palkaju +

    
walyapiyalku.  Puunpuunpa walyapiya.  Yirntarrurarruruju.
Yupurujukujala jinta; yirntarrurarruruju.  Kakardarlaju ka +
ngapilkiripiyayijala karri + pukurdipardu wita.  Ngula kalu
walyawanayijala wapa, pirlirlangurla kalu kaninjarni
pirnkingka nyina, turnu, ngula kalu paarrpardinjarlayijala
parnkami; ngapilkiripiya.  Kalu nguruwana wapa, pirrirra
kalu mani walyakurralku.  Nyiya mayi kalu miyiji ngani
nyanungunyangu kulakarna milyapinyi yupurrukurlanguju,
nyanungupiyajukujala ngapilkiripiya nyina, kala ngari +
yumurrulku yikalu tarnkunyina.  Yumurrukarijala ka nyina +
ngapilkiri, yumurru ka nyampu puunpuunpalku nyinamirra +

    
yupurruju.  Walyawalyanyayirni -- walyapiya.  Ngula kalu +
wurliya jintajukujala ngapilkiripiya, manu mulyu wita,
narntirnpariyijala, yiripardu, yupurruju,, ngulajangka,
kujakalu warruwapa, walyawanarlangu kalu wapa,
paarrparrayijala kalu pardi -- ngapilkiripiya.  Yupurruju.
Karija kulakalu kuyu marda nyanungu ngani;. ngaju karna
nyina pinawangu,, kulakarna milyapinyi yupurru kalu ngani;.
yapangku marda.. yapakarirli marda kalu ngani, pinajikarna
nyina ngapilkiriki nyanungupiyakuyijala karna ngarrini --
ngapilirinya pinangkuju.

    
Kakalyalya, kakalyalya kujakarnalu ngarrini,
yirdijarrayijala ka nyina -- kakalyalya; ngarnkamarda.
Ngarnkamardaju ka nyina -- kardirrinyayirni.  Palkaju ka
nyina kardirrinyayirni.  Mulyu ka kaninjarra kariyijala
narntirnkarri, yirinyayirniyijala ngulaju, ngarnkamardaju,,
kakalyalya; ngarnkamarda -- yirdijarra ka nyina.  Ngulaji ka
nguruwanayijala wapa.  Kardirrinyayirni.  Pukurdipardu wita
kujaka karri kankarlarni, jurrungka, ngulaju karrirdi
wakirdirla, kankarlu, kulkurruju ka karrimi -- yarrparilki

-- yalyuyalyunyayirni.  Kulkurruju, mardukuru kujaka
kankarlarrapurda + pukurdipardu wita karri jurru;
kankarlarni -- pinkirrpa wita, kardirri, ngulangka
yalyuyalyulku kulkurruju.  Ngulajangka, rdukurdurlanguju ka
nyinamirra

    
miyalurlaju kardirrijikijala.  Wanarrijarrarla ka
nyinami -- kardirri.  Pinkirrpa kawarli (?) ka nyina
kardirrijiki.  Kakalyalyaju.  Nguruwanayijala ka wapa,
kulakarna pina nyina miyi + nyiya ka ngani kakalyalyarlu,
ngarnkamardarluju, nguruwanajukujala ka wapa.  Kala marda
yikalu miyikari ngani karija nyanjawangurlaja.  Kulakarnarla
pina nyina ngarnkamardakuju -- nyiya ka ngani.  Nguruwana ka
wapa -- paarrpardimiyijala ka, kankarlu ka wapaja , kurdu ka -- kurduju kulakajana
mardani nyanungurluju yuwalirla, kala + wilypirimiparla.
Yurltungka.  Ngarnkamardakurlanguju ka karri --
yuwaliwangujala.  Kurduju ka mardani -- wilypirirlarlujala
ngarnkamardarluju.  Ngulanya

    
kakalyalyaju karnalu ngarrini. Kujaka wilypirirla nyina.
Kirlilkirlilpa, ngulaju ka kardirriyijala nyina palkaju.
Kankarlumparraju.  Kaninjarni, waninjangurlu
rdukurdukungurlu ka nyinamirra kaninjarra, ngulaju
yurlpupiya.  Yalyuyalyujukujala.  Kulaka nyina yangka
yalyupiyanyayirni, kala ngari + yurlpupiya.  Puunpuunpa
yangka yurlpupiya.  Rdukurdukuju.  Kakalyalyapiyayijala
palkaju.  Wiripardulku ngari kakalyalyaju.  Kala +
kutukujujala karla nyina kirlilkirlilpaju kakalyalyakuju.
Nyanungupiyajukujala kala ngari wirilki nganayiji
kakalyalyaju.  Nyanungupiyajukujala kardirri +
pinkirrparlanguju, purturlu kankarlumparra, lirra
narntirnpari, lirrarlanguju kardirri

    
yijala nyanungupiya, narntirnpari kaninjarrakari, kala
wilypirirlaju yikapala nyina jintangkalku.  Kirlilkirlilpa
manu kakalyalya. Kirlilkirlilparluju yikajana kurduju
mardani + wilypirirlayijala.  Kakalyalyapiyarlu.
Kakalyalyarlu, ngurlu ka ngani, ngurlurlanguyijala kalu
ngarni kirlikirliparluju.  Kirlilkirlilpakujurnarla pinajala
yika ngurlu ngani.  Kardirrirliyijala.  Kardirri ka
nyinamirra wirliyakurrayijala.  Mirrijikirra ngari yangka.
Jalja.  Lalpurrpari nyanungupiyajukujala wurliyaju +
kirlilkirlilpaju kakalyalyapiya.  Manu yangka panukari
kujakalu yalumpu witawitarlangu nyina ngulapiyayijala.

    
kirlilkirlilpaju, wurliyaju, marumarupardulku
mirrijingirlijika nyinamirra.  Wurliyakurraju.  Ngulaju
wilypirirlayijala ka kurduju mardani.  Kirlilkirlilparluju.
Kakalyalyapiyarlu.  Paarrpardimi ka, nguruwanayijala kalu
wapa, walyangka kalu pirrimani, ngula kalu yangka miyilki
ngani nyanungunyangu walyawanarlulkuyijala wapanjarla,
ngulajangka kalu paarrpardimirra yangka --
ngurungkalkuyijala kalu yani.  Ngula kalu yangka
watiyarlalku turnu nyinamiyi + mungangkayijala jardajarri
muku + watiyarlalku. ngarnkulkurla 
wiringka yangka yuurrkurla kalu + nyinami.  Payikijakuju
ngurrangkaju.  Ngulanya kirlilkirlilpaju karlipa ngarrini.

    
Wangarla, maru yangka wangarla, wangarla manu + kaarnka,
wangarlaju marunya ka nyina palkaju.  Milpangurlu ka nyinami
palkangka jingijingi, ngulaju maru.  Kaninjarra ka
nyinamirra wanarrikirra marujuku.  Wangarlaju.  Maru ka
nyina palka, wurliyaju + lalpurrparijikijala yangka +
panukaripiya.  Purlapurlapinki kujakalu panu nyina wiriwiri
-- jurlpu nyampu.  Manu witawita.  Wangarlaju
ngulapiyayijala ka nyina.  Yiljirli yiri, mulyu ka
yiriyijala nyina, maruyijala, kaninjarrakariyijala ka
narntirnkarri, wangarlaju, ngulaju ka ngani -- nyanungurluju
miyiji -- walyapaliki langurlangujala ka yangka warru ngani
yika nyina yuwarli wanarlangu kalu + nyinami wangarlaju.
Kulalpa yantarla wurnturu, ngari kalu walyapalikirlangukuju
nyanyi yangka miyikiji, watiyawanarlu, ka nyina manu
yuwarlirlangurla, ka wapami,

    
wurntali ngari yangka yika wurnturu nyina yuwarlikijakuju,
kajilpalu kijikarla miyirlangu walypalikirlangu, ngula
kajikanyanu warrurra mani nyanungurluju wangarlarluju,
marungkuju,,karnarirlangu ka kuyu ngani nyanungurluju,
wangarlarluju, wangarlaju ka nyina -- ngulaji kankarlarra
yuwalirla.  Kurduju.  Warlawurru piyarlu kujaka kurdu
mardani kankarlarra, yuwalirlarlu, ngulapiyayijala ka
yuwaliji.  Kankarlumpayiyijala ka nyina watiyarlayijala --
yuwalirla.  Wangarlaju.  Kurdukurduju kalu.
Wangarlakurlanguju.  Ngulanya wangarlaju.  Wangarla mulyu,
kulaka kaninjarrakari yangka narntirnkarri kala ngari + wita
yangka yika wurnarra nyina.  Mulyuju.  Witajala wiriki yika
nyina yiri.  Jukarurrunyayirni yangka ka

    
nyina.  Mulyuju.  Karrimi.  Kankarlumparrarnu jurrurlanguju
ka marujukujala nyina(mi) muku.  Milpa ka maruyijala nyina
--  wita ka liirlpari nyina, milpaju, marulku ka nyinaja

 Warrikirdikirdiji.
Nguruwanayijala ka wapa, walyangka ka pirrimani.  Yangka
nyampu panukaripiyayijala.  Kujakalu kirrkarlanjipinki nyina
-- purlapurlapinki nguruwana wapa, wangarlaji ka
nguruwanayijala wapa.  Panu kalu matini, ngula kalu yangka
watuyarla yuurrkurla -- kirlilkirlilpapiyayijala
jardajarrimi.  Watiyawana kalu pulkurnparlayijala
mungangkaju nguna.  Nyinami jardaju.  Panujarlu kujakalu
wapa wangarla, kankarlumparra yangka kalu matini, panu,
ngurungka, manu walyarlangurla

    
kujakalu wapa, panuju kalu nyina -- yuwaliwangujukujala
yangka -- kala jintangkujala ngari kanyanu kurduku ngaka
ngantini yujukuju.  Yuwaliji kankarlarraju.  Panukariji kalu
yangka watiyarlajukujala kirlilkirlilpapiya nyina --
yujukuwangurlajala; malurnpamiparla yangka yama wiringka.
Kala -- kurdumipakunya ka ngaka ngantini yuwaliji
kankarlarda watiyarlaju.  Ngula nyinami.  Kala panu,
kulalpalu yuwalirla nyinakarla, ngari kalu yangka jardajarri
-- watiyawana -- pulkurnparla wiringka.  Warurrurlaju.  Kala
yuwalirlaju ka nyina ngarijala kurdukurlu.  Ngula kanyanurla
ngantini yuwaliji ngaka kurduku.  Wangarlaju kujaka wangka,

    
kurdurlangurla yangka, yaparlangu kajilpangku nyangkarla +
manu walypali, wangarlarlu, ngula kajika waraparnpi .  Wangkamika yangka.  Kaawangkami.  Kuja ka wangka
nyanunguju wangarla -- "Kaa -- kaa." Kuja.  Wangarla ka
kaamani.
Yirrarnti, yirrarnti kujaka nyina --
yarrarntakurlangurlamipa walyangka, Alice Springs-wana
kujaka nyinamirra yarrarnta --- ah-- yirrarnti, 
yirrarntiji ka nyina; Alice Springs-wanamipa.  Wangarlapiya
maru.  Lirraju narntirnparilki.  Mulyuju ka nyina
narntirnpari nyayirnijala kaninjarrakari yiri.  Wiriyijala,
wangarlapiyajukujala, palkaju, pinkirrpaju + kilpirlijarraju
-- yalyuyajulku.

    
warntawarnta karla yangka ngunami maru, marujukujala karla
ngunanjinaniji pinkirrparlaju warntawarntaju, kala
yalyuyalyulku pinkirrpajarraju.  Maru kaa nyina palka
kankarlu, purturlupinkirlangurla manu miyalupinki, manu
jurru maru, jakangkaju -- yalyuyalyuyijala pinkirrpaju
jakangkaju kujaka karrimirra jingijingi.  Ngulaju
yalyuyalyuyijala.  Warntawarnta karla ngunanjinani.
Marulkuyijala wakirdirlaju.  Wakirdinyayirnirlaju yangka
marulkuyijala -- kala + kulkurrukari-kulkurrukari kujakarla
ngunanjayani, ngulaju yalyuyalyu.  Ngulayijala
kilpirlijarrarla.  Yirrarntiji, kulaka nyina -- nyampuwana,
lawajala warlpirikirlangurlaju -- yirrarbtiji kala ka Alice
Springs-wanamipa wurnturu nyinamirra, kakarrumparramipa ka
nyina;

    
ngajulu yangka yikarnalu panungku ngari nyanyi ngajuwangu,
panungku, yirrarntiji..  Yirrarnti, ngulaji ka
kankarluyijala wapa -- nguruwanayijala paarrpardinjarla.
Paarrpardimiyijala ka -- yirrarntiji.  Ngula ka -- kurdu
mardani, yirrarntirli, kularnarla pinawiyi -- yuwalirla
marda ka nyina karijaja.  Ngurrpajalarna ngari -- kularna
nyangu.  Palka mipa(lku?) ngari karnajana yangka wiriwiri
nyanyi.  Milyapinyi pinangkuju.  Nguruwana ka wapa kankarlu,
ngula ka walyakurralku -- pirrimanija, jurlpu yangka
(yalumpu?_ panupiyayijala, mungangka kalu nyina yangka
watiyarlayijala turnu.  Yuurrkurla yangka pulkurnparla kalu
nyinamija mungangkaju -- jardaju.  Kalu + jardajarrimi.
Jurlpu yangka nyampu wangarlapinkipiyayijala

    
panukari kujakalu nyina kirlilkirlilpapinki.  Yirrarntiji ka
nyina watiyarlayijala, ngurrangkaju yangka yuurrkurlu.
Pulkurnparla.  Ngamirliri, kakarda kirrirdiyijala kujaka
nyina, parrulkapiya, wurliyaju witalku ka wapa. wuurnpa.
Kirrirdipardu wita.  Ngamirliriji.  Ngulaju -- puunpuunpa;
palkaju yumurruju.  Walyawalyapiya yangka.  Kala ngari
puunpuunpanyayirni.  Ngamirliriji, kirrirdiyijala ka wapa --
walyawana, parrulkapiya, parrulka ka wapa walyangka,
nyanungu ka wapa walyawanayijala.  Ngulajangkaju;
paarrpardimilki ka ; kankarlu ; ngurungkalku ka yani;
ngamirliriji; pirrimanirra ka -- walyangkayijala ngaka
wurnturu.  Yangka walyangkalku kujaka wapa.  Kujaka wapa --
wardilyka, ngula

    
piyayijala.  Ngamirliri, ngulaji kirrirdipardu.
Nyanungupiyakulajala parrulkapiya, kala jaljajuku karla --
nyinami.  Kutukulajala kala + kirrirdijikijala ka wapamija
ngamirliriji.  Kirrirdi wirnpiwirnpi.  Mirrijilki
kirrirdimpayi.  Ngamirliriji.  Palka + puunpuunpa, wapamiji
ka -- parrulkapiyajukujala.  Wurliyarlanguju.  Yumurru manu
yangka yika nyinamirra -- kaninjarrakari --
nyanungupiyayijala -- kujaka -- wurliyakurra, jalja
juulparra nguna mirrijikirra, wardilyka, ngulapiyayijala ka
juulkarrimirra yangka -- mirrijikirra jaljayijala,
ngamirliriji.  Puunpuunpa(lu) (lku?) kala ngari palkaju --
nyanungupiyajukujala.  Kala ngari witalku yika wapa --
rdangkarlpajuku wuurnpa.  Mungarlangurlajala yika wapa --
ngamirliriji kala --

    
kulalpa mungangka wapayarla -- wardilyka;. ngulaji ka
jardajala nguna, marnawana parntarri, ngamirliri ka wapami.
Mungangkaju.  Ngamirliri ka watiyarla yintirdirla nyina,
kulaka yujukuwanarlangu wapa -- nyinami ngamirliri,, ngari
ka yintirdimiparla parrangkaju parntarri.  Kaninjarni
yangka.  Ngulanya ngamirliriji.  Kulakarna pina nyina miyiki
ngamirlirikirlanguku, karija ngurrpangka yika ngani -- ngaka
mungangka.  Ka wapami..  Kalwa, kalwa ngapangawurrpa,
kujakarla ngapangkarlu nyanyi yangka -- jirriki, kuyu yilpa
nganjarla pinjarla jirri, ngapangawurrpa, yika nganikila,
nyanungurluju jirringkiji,  kalwangku,

    
jirrikila ka ngani, kalwangku, ngapangkarlu, kakarda
kirrirdirli, wardilykapiya, wardilykapiyayijala ka kalwaju
nyina, kala ngapangawurrpalku.  Ngapakari kaji -- lawajarri,
ngapa ka lawajarri, ngulangkarlu -- ngulangka (kalu)
jirrilki (ka) muku ngani.  Ngulajangka ka yani
ngapakarikirralku wirikarikirra.  Kalwaju.  Walyangka ka
wapa, ngapangka yangka pirntinyarrarlarlu kujakarla jaala-nyanyi , ngapa ka lawajarri, ngula
ka paarrpardinjarla yangka yani kankarlu ngapakarikirralku.
Ka wapami.  Wardilykapiya manu -- ngamirliripiya.
Paarrpardimiyijalaka.  Kirrirdi, wurliyaju --
nyanungujarrapiyayijala.  Kalwaju ka nyina -- pardulkapiya.

    
Ngamirliripiya wurliyaju, ngapangkaju yangka yika wapa,
ramarrarla, yikarla nyanyi jirriki miyi nyanungunyanguku,
yika ngani, ngapangkarlu, kakarda kardirri wita, mulyu
kirrirdi, puunpuunpayijala palkaju, manu panukariji 
marurlangu, kalwaju, mirriji ka kirrirdijikijala nyinamirra
-- parrulkapiya manu + ngamirliripiya.  Kala
nganirlirijipalangu witalku -- parulkaku manu + kalwaku.
Kala kalwaju wirijala.  Kalwakari kalu witawita nyinamija
maruju yangka, kalwa wiri ka nyina kirrirdi.  Kalwakari kalu
nyina -- marurlangu yangka kujaka kalwa nyina ngulaju
witayijala.  Kalwa jintajukujala

    
yiri.  Kala ngari kalu yangka -- maru manu puunpuunpalku
nyina.  Kakarda kirrirdijikijala.  Ngulanya kalwaju --
paarrpardimiyijala ka, wapami ka kankarlu ngurruwana, yangka
nyampu panukaripiya, jurlpumipaju kujakalu wapa panukula
nguruwanajuku;.  ngula karlipajana ngarrini -- jurlpu ngari
yangka kujakalu panu wapa nguruwana.  Kalwarlangukula kujaka
wapa ngurungkayijalaja.  Ngula ka ngaka ngapakarirla,
walyakurrajarri.  Jirrikilki yangka yingarla nyanyiyi.
Jirri kaji palkamani -- karrinjarlarla ngapangkarlu
nyanyiyi.  Kaji yangka warru parnka, ngulanyanu puulymardani
kuyulku jirri.  Kalwaju ngari ka panujala

    
nyinamirra.  Wurnturu ka nyina; ngurukariwanarlangu,
nyampurla kalu nyina warlpirikirlangurla panuyijala.
Kirrirdirlangurlalpalu nyinaja, kala + kulakalu
jalangurlulku ngani ngaka marda kapili yanirni, ngari kalu
yangka ngapakarikirrawiyi yani, lawangkawiyi kujaka ngapa +
lawajarri, ngula kalu ngapakarikirra yani,,
warlpirikirlangurla nyampurla panungkajala kalu nyina --
marliriwanarlangu, ngarnangarnarla kalu nyina, kalu ngani
yangka jirriji kalu nyanyi,, ngawarrarla ka nyina yangka --
kujaka karrurlangu nguna.. Palka, ngulangka kalu + jirriji
ngani, kalwangkuju,, ngapa yangka marliri kujaka wiri

    
nguna.  Manu + ngarnangarna wiringka.  Ngulangkarlu kalu
ngani.  Ngamirliriji kapalangu kirrirdikilajala wapa, kala
ngari kulkurrulku .  Kalwakari kala kujakalu
nyina, maru, ngulaju wiri.  Kirrirdimpayi.  Kala parrulkaku
manu + kalwaku yikapalangu nyina kulkurrulku ngamirliriji.
Parulka ka wapa -- pinkirrpa; yumurru; ngulaji.
Kunjurukunjurujala. Nyampu ka walyawalyawapa ngamirliri
yumurruju.  Nyampu ka wapa -- kalwaju;.
parulkapiyarlanguyijala ka yumurruju nyina.  Panukariji
kalu.  Pinkirrpaju.  Kakarda; kardirri ka nyina -- wita.
Kala jirringawurrpalku -- ngapangawurrpa yika nyina kalwaju.
Ngurungkajukujala kalu wapa.  Panujukujala.  Kala ngari

    
ngapangawurrpalku yika jirrilki ngani.  Kalwangkuju.
Kulkurrulku kapalangu ngamirliriji nyina.  Parrulka +
kirrirdi ka nyina wiri, ngamirliri ka nyina + kulkurru.
Kirrirdikirlajala kala ngari wita rdangkarlpa.
Puunpuunpapardu.  Pinangkujala karna + ngarrini + ngamirliji
witajuku yika nyina.  Kirrirdikila rdangkarlpa.  Kakarda
all-right-ka kirrirdi nyina,  ramparlwangkajarna,
ngamirliri ka nyina -- kirrirdi kakarda, ngulaju witajuku.
Parrulkaju ka kakarda kirrirdinyayirnijal nyina wirijala.
Kalwa; ngapangawurrpa, ngulaji + nyanungurlaju wiriyijala ka
nyina.  Ngamirlirirla wiri ka nyina kirrirdilki kakardaju.
Manu mirriji -- kirrirdiyijala.

    
Kulkurru kapalangu -- ngamirliri nyina -- kirrirdikila --
rdangkarlpajuku.  Parrulka ka wapamirra -- kirrirdiyojala.
Nyampu ka kirrirdiyijala nyina -- kalwa.  Kala ngari
yumurrulku kapala jarnku nyina -- pinkirrpalku --
jarnkujarrajuku.  Jarnku nyina kapala yangka --
kirrirdijarrajukujala.  ngulanya kalwaju.  Kala yikalu
nguruwana mipalku wapa -- jurlpu panujuku.  Ngapangawurrpa,
jipilyaku, kalwakupirdangka kujaka wita nyina, kakarda
kirrirdiwangujala ngulaju + rdangkarlpajala,
puunpuunpayijala, manu -- marumarukula wita ngari, ngulaju
kuyu karnalu luwani.  Ngapakurraju.  Ngani karnalu;
jipilyakuju kuyulku;

    
waljini karnalunyanurla jurnta yumurru,
pinkirrparlangu langangka; kijini; purrami karnalu.
Kilyirrparlalku.  Jipilyakuju -- ngapangawurrpajukujala.
Ngapangka kalu nyina.  Jipilyakurlu kalu -- jirri marda
ngani  karija.  Witawita marda kalu ngani.  Ngapangka
kujakalu nyina.  Kalwapiyayijala kanunju yuka.  Ngula marda
kalu witawita yangka ngani jirri.  

    



:  Lapaji, lapajiji ka lirra narntirnki
nyina, kaninjarrakari mujuju yiri, ngulaju lapajiji --
yukuri-yukuri.  Yukuru-yukurijala lapajiji.  Kujaka --
kankarlu ngurruwanayijala wapa lapajiji.  Paarrpardimiyijala
ka walyangka ka pirrimani.  Miyi ka ngani -- yunkurrmurlangu
nyanungurluju lapajili, pinkirrpaju ka wapa --
pinkirrpajarrarlanguju, yukuri -- yukurijiki. Mirijikirra ka
yumurruju jaljakurra wanarrikirrayijala juulpakarri,
yukuri-yukurijiki, manu + jurrukurra, mulyuju kardirri,
yirimipa yangka, ngulaju kaninjarrakariyijala ka
narntirnkarri.  Lapajiji.  Lapaji, kulaka yuwalirla nyina,
lapajiji ka wilypirirla nyina.  Kurduju

    
ka mardani -- wilypirirlayijala.  Lapajirliji.
Yukuriyukuriyijala ka nyina.  Lapajiji.  Ngatijirri, ngulaji
ka nyina -- yukuri-yukuriyijala.  Lapajipiya.  Witalku.
Ngatijirri -- kumulyurru.  Ngulaji ka nyina lirra
narntirnkiyijala.  Kaninjarrakarijala -- yiripardu wita.
Wilypirirlayijala ka nyina.  Kurduju.  Ngatijirriji.  Manu
kalu wiriwirirlangukula wilypirirla nyina.  Yukami
wilypirirlayijala.  Nguruwanayijala kalu wapa,
paarrpardinjala, walyangka kalu pirrimani, watiyarla kalu
nyina -- ngulajangka kalu -- yalkirirlalku wapa.
Paarrpardinjarla.  Lapaji wiri, yukuru-yukuri nyanungupiya,
ngulaju wiri.

    
lapajiji.  Witanya ngatijirriji, ngatijirriji ka witalku
nyina.  Palkaju nyanungupiyajukujala, kala wurliyalku wita
ngatijirriji.  Manu lirra.  Pinkirrpajarrarlanguju
lapajipiyajukujala.  Kala witalku ngatijirriji.  Ngulajangka
+ kunyjuru-kunjuru ka nyina, lapajiji ,
pinkirrpajarrarlalku wita -- kunyjurupiyaju.  yangka
warntawarnta yikarla wita nguna.  Ngajirrikiji.  Ngulanya
ngatijirriji kala -- yikapala nyina -- palkaju --
watinyarralku nyanungupiya -- kala ngari witalku
ngatijirriji.  Wirijala lapajiji. Ngulajuku;.
Ngatijirrirliji ka ngurlu ngani.  Ngatijirrikiji karnarla

    
pinaju nyina -- ngurlu yika ngani, ngulamipa(ku) kanarla
pina nyina.  Ngatijirrikiji.  Lapajiyijala, nyanungupiya
wiriyijala, yukuriyukuri, lapajijikijala, kala ngari
wurnturulku yika nyina.  Old-lajala ka nyampuju (
yalumpuju) kakarrara wurnturu nyina, ngapangka --
ramarrarla, mangkururla kutu ngapangka, rdukurdukuju ka
yalyuyalyulku nyina.  Manu + mulyu.  Yangka milpawana.
Kankarlu jurrumiparla.  Lapajiki palkaju, manu ka wangka,
lapajipiyayijala, ngulaji -- yalyuyalyulku rdukurdukuju.
Palkanyanungupiya, kala yalyuyalyulku.  Lapajikijala
(lapajijikijala?) palkaju.  Nguruwanayijala ka wapa ;
parnkami ka,

    
watiyarla ka nyina, ngulangurlu ka paarrpardi, walyakurralku
ka -- parnkami, pirrimanirra ka walyangkalku, wapami ka
walyawana, yunkurrmuyijala ka ngani, lapajirliji, lapajirli
-- wurntururluyijala -- kulaka nyampurla -- nyanungupiya
nyina -- yalyuyalyu,, wilypirirlayijala ka lapaji nyanunguju
nyina, palkaju yangka nyampupiyajukujala, kujakalu lapaji
nyina walpirikirlangurla, ngulapiyajukujala palkaju,. Kala
ngari rdukurdukurlalku -- yalyuyalyulku.  Wurnturujala ka
nyina.  Pinangku karna ngarrini -- yirna ngajulurlumipa
nyangu -- wurnturu(wiyi) yaninjarla.

    
Pangarra, pangarra kujakarnalu ngarrini, kakalyalyapiyajala
palkaju nyanunguju, kardirriyijala, jurru; palka; pinkirrpa;
ngulaju kardirrijiki ka nyina.  Miyalurlangu
rdukurdukurlangu.  Pangarraju. Pangarra kulaka nyampurla
nyina, yatujumparramipa ka nyina pangarraju.  Lawajala ka
nyina pangarraju.  Lawajala kulkurru nyampurlaju
warlpirikirlangurlaju.  Pangarraku(jala).  Panukarimipa kalu
pina nyina, yurntumurlaju, yangka -- wurnturu kujakalu yani,
ngula kalu pinakarda nyanjani, pangarrajukujala kalu
ngarrini; warlpirirli kujakalu nyina Hooker Creek-rlangurla,
ngula kalu pangarra ngarrini.  Yangka yika nyina mipa
yatujumparramipa.

    
Pangarraju.  Nguruwana ka paarrpardi, ngula ka walyangka
pirrirra manija, kakalyalyapiyajuku palkaju, manu +
kirlilkirlilpapiya, kardirrijikijala, kala ngari
wiripardulku -- kakalyalyapiyajuku palkaju.
Wilypirirlayijala ka nyina.  Kurduju.  Pinajarnarla
pangarrakuju, wilypirirla; yinarlu manu.  Kurdurlangu
nganimparlu pangarraju.  Kardirriyijala palkaju, wurliyaju
lalpurrparijikijala ; yangka panukaripiya, wurliya
jintajuku, kala wilypirirlayijala yika nyina.
Wurnturumipa kalu kulakalu nyampurla nyina, lawa ngulaju --
nyampuju kalu(?) nyina lawa.  Kulkurruju.

    
Karrimi ka.  Wurnturumipa ka nyina.  Pangarraju.  Kala
murlupupu, ngapangawurrpayijala, ngapangka ka yuka,
karrimika ngapangka ramarrarla, kuyuyijala marda ka ngani
jirri; ngulaju wiripardulku -- jipilyakukuju.  Wantikilki
ngari.  Nyanungupiyajukujala, kala + puunpuunpapardulku
palkaju.  Nyanungupiyajukujala -- murlupupuju wirijala.
Ngapangawurrpayijala.  Wurliya, jipilyakupiyajukujala.
Murlupupuju.  Wiripardu.  Yumurru nyanungupiya; mulyu
kaninjarrakari --yangka jurlpu panupiyayijala..  Wantiki
manu kirrirdipardujala.. wantiki; kirrirdipardu.
Murlupupuju.  Ngulanya karnalu murlupupuju ngarrini
ngapangawurrpayijala.  Jipilyakukupirdangkakula yika nyina.

    
Jipilyakuju, ngulaju -- wurliyaju lalypajala, kala
murlupupu, ngulaju lalypawanguka wapa nyanungupiyajukujala
-- nyanungukupirdangkajukujala yikalu (yikala) nyina marda
-- ngapangawurrpayijalaja.  Palkaju nyanungupiyajukujala.
Kala jipilyakuju -- wurliyaju -- lalypalku.
Kirrirdijikijala, kala lalypalku ngari ka .  Nyinami.
Wurliya, kujaka jipilyaku nyina, ngulaji ka nyina.
Pirlangkitipiya  wurliyaju.  Wawardapiya.
Wurliyaju.  Kankarluyijala ka wapa paarrpardinjarla
murlupupuju, kujakalu yangka nyampu -- panukari paarrpardi,
jipilyakupinki, manu kalwa, panu yangka yalumpukula,
kirrkarlanjipinki..  Ngulapiyayijala ka murlupupuju wapa --
paarrpardinjarla.

    
Pinkirrpakurluyijala.  Ngaka ka yali-- ngapakarirla
pirrimani, ngapakarijangka + ngapakarikirralku yangka pina
paarrpardiyijala.  Ngulanya murlupupuju.  Wiringarri,
ngulaju wiri.  Wiringarriji.  Kirrkarlanjirlangu kujaka
nyina, ngulaju wita.  Kala ngari nyanungupiyayijala +
witawangu wantikilki wiringarriji.  Wiripardu yika nyina
kardirri.  Miyaluwana kardirri, jurrungka kardirriyijala.
Wurliyaju lalpurrparijikijala. Jurlpu yangka yalumpu
wiriwiripiya (--) panukari kujakalu nyina kirrkarlanjipinki.
Purlapurlapinki. Ngulapiya(yi)jala wiringarriji.
Kardirrilki.  Wilypirirla ka nyina, wilypirirlayijala
kurdurlanguju, wapami ka, paarrpardinjarlayijala kankarlu
ngurungka,, manu ka walyangka pirrimani,
purlapurlapiyayijala, jurlpu yangka yalumpu panupiyakula,
wiringarriji,

    
wilypirirla ka nyina. Yukanjarla.  Wilypirirla kaji kurdu
nyina, nyanungu yangka -- kankarlarrarlangu nyinami --
yurdingkayijala.  Kujakarla -- kuyurlangu jintilyka kurduku
kanyirni.  Puulymardarninjarla.  Wiringarrirliji.
Yinyiyijala karla kurduku -- witakuju wiringarrikiji.
Kuyuju.  Wiringarriji ngulanya karnalu ngarrini.  Parrangka
+ wangujala ka wapa -- mungangka -- wiringarriji..  Kularna
+ pina -- wiringarrikiji, pina karna nyina + palka karna
nyanyi..  Kala yika wapa yangka -- kulakarna nyanyilki.
Yangka parnkanjakurrarlangu. Ngari karna nyanyi -- yangku
kujakarna wilypirirlangu yilya, kujaka parnkami,
wilypiringirli, parrangkaju, kala marda yika
mungarlangurlajala wapa, wiringarriji, ngulamipa karna --

    
pina(ju) nyina,, kirrkarlanji wita, wiringarriji milpaju
wirilki.  Pinajalarnarla.  Witajala kirrkarlanjiji.
Wiringarri ka milpa wiri nyina.  Lirra ka -- mulyu nyina --
yangka kaninjarrakarijikijala.  Kirrirdipardu.  Yiri.
Ngulanya wiringarriji.  Wiringarriji ka nyina --
kardirrijala palkaju.  Rdukurduku; purturlu -- miyalu (;)
pinkirrpajarra; wanarrirla; ngulaji ka kardirrijiki nyina --
wiringarriji.  Kardirrijala ka nyina.  Wiringarriji..  Kala
kuurrkuurrpa, kakutu, walyawalya ka nyina, wita ngari yangka
-- mawurlparimawurlpari, kirrkarlanjipiyalku.  Kala ngari
yikarla -- warntawarntalku yangka witawita nguna --
walyapiya, kunjurupiya,

    
nyanunguju yika nyina.  Kakutuju.  Kakutu; kuurrkuurrpa
yirdijarra.  Kardirrinya ka nyina -- wiringarriji.  Kakuju
nyanungupiyajukujala, kala kardirrilki ka nyina --
wiringarriji.  Nyampu ka kuurrkuurrpa nyinamirra --
walyawalya.  Puunpuunpa palkaju.  Lirra, nyanungupiyajuku,
wita yiri kaninjarrakari, manu wurliya, lalpurrpari,
wiringarripiya, kala wantikipardulku -- wiringarriji.
Witajala -- wirikila nyanungupiya wuurnpajuku karla nyina --
kakutuju.  Nguruwanayijala ka wapa, paarrpardinjarla,
kakutuju, yangka wiringarripiyayijala, parrangkaju ka
parnkamiyijala yangka kujakarnalu yilya, kankarlu nguruwana
karnalu yirripura .

    

kakutuju,, wiringarripiyajala kankarlu yika wapa,
paarrpardinjarla, yangka panukaripiya kujakalu nyampu +
kankarlu wapa nguruwanayijala -- kirrkalanjipinki,
ngulapiyayijala -- kakutuju wapa.  Pinkirrpakurluyijala
kankarlu nguruwana.  Kajipanpa yangka watiya pakakarla,
wirirlangu wurrkali wilypirikirli, ngula kajikanpa
nyanungulku yilya kajika parnka.  Kajikanpa nyanyilki.
Kankarluyijala paarrpardinjarla ka parnkami --
wilypipardinjarla yangka wilypiringirli.  Kakutuju,
kankarluyijala ka parnka.  Ngula ka watiyakarirlalku
pirrimani.  Parnkanjarla.  Nyiya mayi ka kuyuju ngani
kakuturluju, kulakarnala pinawiyi nyina ngajulu.

    
Mungangkarlu marda ka ngani nyanungurluju.  Kulaka warru
parnka parrangkarlanguwiyi.  Parna yangka nyangkarla.
Pinakarda.  Kala lawa.

:  Jiyiki, manu yinjirnmarri, ngulaju wita.
Wita nyayirni jardupardu.  Ngapa kujakalu yangka ngani --
ngapakurra kalu turnujarri.  Mulyuju tirirtirinya.  Manu
wurliya. Mirrijipardu wita.  Tirirtiriyijala.  Mulyu
tirirtiyijala.  Wita yiripardu.  Wurnarra kala ngari
kaninjarrakari yangka wita.  Mulyuju.  Kunjurupiyalku --
palkaju -- yumurruju. Manu yangka pinkirrpapardu.  Wita.
Jiyiki, yinjirnmarri.  Yirdijarra ka nyina. Ngulangkujuka --
ngurlujala ngani.  Yintirnmarrirliji.  Pinarnarla.  Karna
ngari yangka -- ngurlumipaku pina nyina kujaka

    
jiyikirliji ngani.  Manu yinjirnmarrirliji.  Yirdi
jintajukujala ngari ka karri.  Ngulaji ka nguruwanayijala
wapa.  Paarrpardimi ka, watiyarla nyina,
pinkirrpakurluyijala, ngapakurra kalu parnkamirmi yangka,
watiyarla kalu kutu panu lirrinyina, ngapalu ngani,
paarrpardinjarla kalu yaniyijala.  Watiyawana kalu yangka
nyina.  Witanyayirni(yi)jala ngulaju tardupardu.
Yinjirnmarriji.  Yinjirnmarri; jiyiki.  Kurlurukurluru, manu
kurlukuku, yirdijarrayijala yika nyina..  Kurlurukurluru;
kurlukuku.  Ngulaju jiyikikiji wiripardu.  Milpa yalyuyalyu,
milpajarraju, manu marurlangu, milpaju, ngulaju kunjurupiya
palkaju.

    
Mulyuju -- yirijikijala wita -- julpurnpari  --
wurnarrapardu.  Yiriparduyijala jilpurnpari.
Jurlpujukujala.  Kala yirdi yangka yikalu jarnku-jarnku
nyina yirdi.  Panu.  Kujakalu wiriwiri nyina yirdi yangka
purlapurlapinki wiinywiinypapinki, kirrkarlanjipinki,
witawitaji kalu + nyina yirdikirliyijala -- jarnkujarnku
nyina.  Jiyiki kujaka nyina yirdikarikirli, nyanunguyijala,
kurlukuku ka nyampu nyina -- yirdipardukariyijala kari.
Wita jiyiki, kurlurukurluru ka nyinamirra -- wiri.
Jiyikirlaju.  Ngulaji ka -- nguruwanayijala paarrpardi.
Ngulurlanguyijala kalu ngani kurlurukurlururluju
pinarnajana.. Jiyikipiyarlu..

    
Ngapakurra kalu panuyijala turnujarri, kurlukukuju, ngapa
kalu ngani, ngapa nganinjarla kalu paarrpardi, yangka kalu
watiyarla kutu nyina panu turnu, ngula kalu ngapa yarda
ngani, yanilki kalu -- paarrpardinjarla.  Wurnturulku
yangka -- yingalunyanurla -- kuyuku nganyi  -- ngurluku
-- kujakalu ngani.  Ngula. Yapangku marda kalu ngani
kurlukukuju, panukarirli marda kalu ngani -- kularna yangka
+ pinakarda (kula)rnajana nyangu.  (: kularnajana
pinakarda nyangu.)  Nyanyi karnajana -- pinangkujala
kurlukuku palka, kulakarnajana ngul luwani ngajulurlu.
Nyanyi karnajana.  Jinjiwarnu, jinjiwarnuju ka wita nyina.
Kurlukuku wiri,

    
jinjiwarnu wita.Walyapiyanyayirni. Puunpuunpa.
Jinjiwarnuju, pinkirrpa, wita.  Walyawalyayijala. Milpa
witanyayirni.  Jurru wita.  Wurliya wita.  Mirrijirlanguju.
Ngulaji ka -- marnangka nyina yujuku wita kanyanu +
ngantini.  Kardumani.  Kurdurlanguju kujakalu nyina
jiwilyirrilyirri  wita.  Ah + jinjiwarnu.  Jinjiwarnu
kujaka + kurdu nyina, marnangka.  Wita kanyanu yujukupardu
ngantini.  Yuwalipiya.  Kujakalu yuwali ngantini -- jurlpu
panukarirli + kankarlu watiyarla, marnangka kanyanu +
jinjiwarnurluju ngantini -- yujukupardu witaju --
kurdukuju.. Walyawana ka parnka, jinjiwarnuju, kankarlulku
ka paarrparra pardi.  Pinkirrpakurluyijala kujakalu jurlpu

    
panukari paarrpardi.  Nyanunguju ngulayijala --
walyawanarlangu ka parnka, paarrparra pardimilki ka.
Nguruwanalku.  Watiyarlalku -- nyinamirra.  Ngulajangka ka
-- parnkami kankarlulku yangka watiyajangkarlangu.  Ngulaju
-- walyawalyajuku palkaju.  Puunpuunpanyayirni.  Milpa wita.
Puunpuunpayijala -- kulakarla nyiyarlangu yangka milpangka
warru nguna, lawa.  Puunpuunpamipaju ka nyina.  Marupardu
wita. Milpaju.  Miriji wita.  Lalpurrparipardujukujala
wurliyaju, jiwilyirrilyirriji, manu yangka miyalu
ngarirnilanguju, ramparlngarrurnurna -- wangkajarna --
ramparlwangkaja ; jiwilyirrilyirri kujarna yirdimanu..
Ngulaju yirdikari.  Jiwilyirrilyirri.

    
Ngaka kapirna + yimi ngarrini jiwilyirrilyirriji..  Kala
nyampuju -- jinjiwarnujala yangka -- kujaka yuwalipardu --
marnangkayijala nyina ; kaninjarni ; ngulaju
jiwilyirrilyirriji  ?ah jinjiwarnu.  Jinjiwarnuju.
Kulakarnarla pina nyina jinjiwarnukuju, nyiya mayi ka ngani
miyiji nyanungurluju;.  nganikila marda miyi yika, kulalpa
lawalku nyinakarla miyi nganinjawangu, kujakalu panukarirli
miyi ngani jurlpungku, nyanungurlu ka miyiyijala marda
ngani.  Kulakarnarla pina nyina, kala yika miyikila marda
ngani nyanungurluju;.  Jiwilyirrilyirri, jieilyirrilyirriji
wita -- jinjiwarnupiyayijala.  Witanyayirni.

    
Walyawalya -- kankarlu, langajarrarla, kunjurukunjuru,
langawangujala ngari yangka jiwilyirrilyirriji yika nyina
kala ngari yangka -- milpangka kankarlu, ngulaji --
yukuriyukuri .  Yukuripiyanyayirni.  ?ah kunjurupiya,
kunjurukunjuru, rdukurdukurlangu ngarirni, ngulaju
kunjurukunjuruyijala.  Jiwilyirrilyirri jintajukujala.
Panukari, yangka jiwilyirrilyirri jintajukujala, ngula(ju
yangka  -jangka) yalyuyalyulku rdukurdukurlaju.
Yalyuyalyu, kunjurukunjuru kalu jiwilyirrilyirriji nyina --
jintajukujala jiwilyirrilyirri -- kala ngari
rdukurdukurlalku.  Kunjurukunjuru; yalyuyalyu.  

    
Wurliya witajukujala jinjiwarnupiya.  Ngulaju +
jiwilyirrilyirriji ka nyina -- yujukupardurla +
watiyarlangurla witangka, marnangkayijala.
Jinjiwarnupiya(rlu).  Kurduju ka -- yujukurla yangkayuwali
witangka nyina.  Marnarlangurla, watiyarla,
jiwilyirrilyirrikirlanguju.  Kala jinji warnuju --
marnamiparli yikalu + nyina.  Yuwalipardurla witangkayijala
yujukurlaju.  Wapamiyijala ka paarrpardi, jiwijirrilyirriji,
kankarlu nguruwanayijala ka wapa, manu watiyarla nyina,
jurlpu yangka panukaripiya wiriwiripiya,
jintakumarrarnijikijala kalu wapa ngulaju kankarlumipa,
paarrpardinjarla, pinkirrpakurlu, witalku ka nyinamirra.

    
Jiwilyirrilyirriji.  Jinjiwarnupiyajukujala, jinjiwarnu
wiripardu, jiwilyirrilyirri witanyayirni. Tardupardu.
Nalyurralyurru ka nyina, yirdi nalyurralyurru, ngulaju
rdukurduku tirirtiri.  Jiwilyirrilyirrirla -- wiripardu ka
nyinamirra.  Manu jinjiwarnurla -- iriparduyijala ka
nyinamirra -- nalyurralyurruju.  Tardujukujala, kala
wiripardulku.  Wantiki.  Witajukujala.  Kala ngari yangka
wiripardu.  Wurliya + witajukujala,
lalpurrpariparduyijala, manu pinkirrpakurluyijala, kala --
kakardarlangurla, maninjawana -- warrikirdikirdi, manu
rdukurdukurla, nglaju yalyuyalyulku karla

    
nguna.  waninjawanaju.  Nalyurralyurrukuju.  Ngula ka
nyina yujukupardurlayijala wita, (kanyanu  ngantini yujuku,) marnawanarlangu -- ?o
watiyarla, kurduyijala ka nyina -- yujukurla yangka --
witangka.  Nalyurralyurrukurlanguju.  Ngula ka
paarrpardinjarlayijala wapa, kankarlu ngurungka, watiyarla
ka nyina, jurlpu yangka panukaripiyayijala, kankarlu ka wapa
paarrpardinjarla, nalyurralyurrukurlangu -- kulakarna --
milyapinyi -- nyina ka ngani, kuyu, nyanungunyangu..
Witawita yangka panu nyampurlukula, jurlpungkujukujala
panungkukula

    
witawitarlu, yikalu ngani karrija -- nyanjawangurlaju
nyanungurluwurru, palkamaninjarla, kuyu manu miyi, kuyuwangu
miyi..  Jintirrjintirrpa, jintirrjintirrpaju ngulaju maru.
Palkaju wangarlapiya.  Wangarla yangka kujaka wiri nyina.
Maru. Ngulapiya.  Jintirrjintirrpaju ka nyina.  Milpa maru,
palka maru -- kilpirlijarrarlangu maru, manu wanarrikirra,
yumurruju maruju(ku) ka nyina, witalku.  Mirriji manu +
wurliya -- witanyayirni.  Lalpurrparijikijala, kala witalku.
Jiwilyirrilyirriki, jinjiwarnuku, wirijiki ka nyinamirra.
Jintirrjintirrpaju.  Marupardujala.  Milpa maruyijala ka
nyina.  Jintirrjintirrpakurlangu -- kulakarna kurdu
milyapinyi + nyiyarla ka nyinami, kurdu nyanungunyangu,
kulakarna yujukurlangu milyapinyi, kala nyanyijala ngari
yangka yikarna, palka,, walyangka ka pirrimani, ngulajangka
ka paarrpardimi.  Kankarluyijala ka nguruwana wapa.
Pinkirrpakurluyijala. Jintirrjintirrpaju. Kujakalu jurlpu
nyampu panukari -- parnkami, walyangurlu, paarrparra pardi,
watiyarlalku nyinamirra, ngulapiyayijala ka
jintirrjintirrpaju nyina.  Walyangka ka nyina, paarrparra
pardi, watiyarlalku pirrimani, ngulajangka ka
parrpardinjarla -- nguruwanalku parnkamija.  Yangka yika +
watiyakarirlalku pirrimanirra manu -- walyangkayijala.
Ngulajuku jintirrjintirrpaju;.  Kala yanjipiyi 
yumurruwangujala yanjipiyiji, jurlpupiyajala.  Ngari.  Kala
-- yumurruwangulku.  Kilpirlikirlijikijala.  Yika +
Mungamiparla paarrpardi.  Parnkamijala ka + mungamiparlaja.
Kulalparnalu parrangka nyangkarla, parrangka kajikanpa
nyanyi palkaju yangka -- kajipanpa watiyarlangu pakakarla,
rdilykipakakarla, wilypirikirli, kajikanparla jirrnganja
yawirrpakani ..  Kajika nyanungurlangu -- wilypipardinjarla parnkami.
Yanjipiyirlangu.  Ngulaju yumurruwangu.  Wita.
Marumarujukujala palkaju.  Nyanunguju yika nyina.
Jurlpujukujala,

    
paarrpardinjarla yi(ka) kankarlulku yangka -- parnkami..
Kala ngari yumurruwangulku.  Manu ka -- pirnkingka nyina --
pirlingka yangka -- pirnkingka.  Ngantirni ka nyanu
yujukupardu, yujuku kula marna ka ngantini, walya ka
ngantini yakiri.  Yirrani ka yakirijala walya.
Wuurnpanyayirni, yukanjakurlanguju , kanunjuju
wantikilki.  Nyanungunyanguju ngurraju.
Yanjipiyikirlanguju.  Ngulajuku karna pina nyina  yanjipiyikiji.  Yanjipiyi kujakarnalu
ngarrini, ngula yumurruwangu.  Ngari ka ngaka -- mungangka
warru parnka.  Yanjipiyiji. Yanjipiyi ka nyina, ngulakula ka
parrangka parnkanjinani lawa.  Wilypirirla ka nyina,

    
ngaka yinga -- mungangka warru parnka, nyanungunyangurla ka
pirnkingka nyina kujakanyanu ngantini -- walya yirrani --
yanjipiyirliji, ngulangka ka nyina, ngaka ka wilypipardi
mungangka.  Yinga mungangka warru parnka.  Kala +
ngulapiyayijala kujaka wiri nyina, yanjipiyipiyayijala,
kulaka nyina nyampurla walyangka warlpirikirlangurla,
wurnturu kujaka nyina.  Ngapangka kutu.  Wilypiriwanayijala
yikalu nyina.  Yirdiji + flying fox-jala ngari --
walypalikirlangu.  Kala kularna pina yapakurlanguku,.
Yumurruwanguyijala, wiriwirilki.

    
Ngulaji kalu kuyu ngani wiriwirilki -- nyanunguju wiriwiri.
Nyampurlaju lawajala.  Kala wurnturu ka nyina.  Old-miparla
ka nyina.  Wurnturu.  Walypalikirlangujala ngari -- flying
fo -- kala nyarrparawana mayi -- yirdiji nyanunguju
yapakurlanguju.  Ngurrpajala yikarna ngaju nyina.
Nyanjawarnujukujala karna pina nyina nyanjawarnumipa,
ngajurlangujalalparna luwarnu, pinangku, ngapangka,
mungangka kajikanpa nyanyi panujarlu, jarrangka kajikalu
parnkanjinani warru, ngulamipa(ku) karna pina(ju) nyina.
Wurnturu.  Kajipanpa luwakarla, flying fox yangka jinta,
panurlangukula,

    
kajipanpa nyangkarlalku, langajarrakurlu.  Janganpapiya
langajarraju, ngari yikalu ngarrini yaliwardingkirli,
nyampurlaju lawajala kulaka palka nyina flying fo --
wurnturumipa ka nyina.  Miyaluana yumurru, wita,
yapapiyalku yangka -- palkaju kajikanpa nyanyi -- yika
ngunami.  Walyangka kajilpankulu kankarlarrapurda
yirrakarla makitijangka yangka luwarninjawarnu, walyangka,
kajikankulurla manyu ngarlarri.  Nyiyapiyarlangu yangka
yika nyina -- mangkiyipiya nguna kankarlarrpurdaju.    Jalalapinypinypa, jalalapinypinypa

    
pinypa kujakarnalu ngarrini+ piirrpiirrpa.  Pinkirrpa.
Pinkirrpakurluyijala -- kankarlu kujaka parnka nguruwana.
Nyinami ka watiyarla, yujukupardu kanyanu ngantini wita.
Kurdurlangu kujaka yujukurla mardani, yuwalirla,
watiyarlayijala, kankarlu, paarrpardimi ka ngulangurlu
yangka, watiyarlalku ka nyina, walyakurra ka juulparra
pinyi, jurlpu yangka panukaripiyayijala, jurlpuyijala ka
nyanunguju nyina jalalapinypinypaju.  Ngulanya karnalu
ngarrini kujaka pinkirrpakurluyijala -- nguruwana wapa.
Lirraju wita karntawarrakarntawarra mulyuju kanyina.
Julpurnpariyijala.  Wita.

    
karntawarra-karntawarralku.  Jalalapinypaju ka wiri nyina --
jinjiwarnurlangukuju ka wiri nyina.  Ngapilkiri ka wiri
nyina -- jalalapinypinypa ka nyina purdangirli.
Jalalapinypinypaju.  Kankarlujukujala ka nguruwanayijala
parnka.  Manu ka walyangka pirrimani panukaripiya.  Kalaka
mungangka wapa jalalapinypinypa, parrangkayijala ka
wapamiji. Kutukariji ka nguna jardalku -- yujukurla.  Manu
watiyawanarlangu kalu yangka nyina.  Jalalapinypinypaju,
kulalpa wapayarla mungangka,.  Jarda ka nguna.
Warurrurlaju.  

    

Pujukati kujakalu ngarrini, karnalu manu warlpirirli
nganimparlu.  Ngulaju ngaya.  Ngaya; minija.  Yirdi-- +
patukurluyijala ka marnkurrpakurlu nyina nyanunguju.
Ngayajy.  Ngaya; pujukati ka nyina.  Minija.  Yirdi
marnkurrpa.  Ngulaji ka wapami -- mungarlangu +
mungangkajala, manu parrarlangurlakula ka (Or
parrarlangurlakulaka ) wapa.  Kuyu yikajana --
pajirninjarlalku ngani jurlpurlangu, yarlkini, watiyarlangu
karla pardani yurdingka ka warrkani, minijaju, jurlpu yangka
kaji watiyakurra parnkami ngula ka puulymardani.  Kuyu
kanyanu pinyi.  Yarlkini.

    
minijarluju.  ?a: -- ngula karnalu ngarrini --
parrangkarluju yangka, "minijarluju nyampurlakula pungu
jurlpu, yanu jalangu pinjarla."  Ngulaji ka nyina -- palkaju
-- puyurrpuyurrparlangu.  Manu mawurlparimawurlpari yijala
ka nyina.  Kardirrirlngu ka nyina.  Karntawarrapiya yangka.
Minijaju palkaju  yumurrulku kalu ngari yangka jarnkujarnku
nyina -- manu marurlanguyijala ka nyina minijaju. Ngulanya +
ngayaju.


Tarlti: Tarlti,tarlti kujakalu ngarrini, ngulaju
marlukurlangu yangka + kujakalurla kuyuku kuna mani + marluku
pantirninjarla tarltiji.  Murlkujala ngari tarltiji kalu
ngarrini.

    
Warlpirirli.  Tarlti; murlku.  Marlu + kurlangukula.
Kunapirdinypa kujakalurla -- tarlti mani.  Ngulanya tarltiji
kalu ngarrini.  Manu murlku.  Kunapirdinypa wangka
kujakarnalu, ngulaju -- yirlara wangu yangka +
kunanyayirniki -- tarltimipaku karnalu ngarrini.
Yirlarawangupirdinypaku.  Yirlara karlipa kuyujala yirlara
wiri ngarrini.  Kala + kunapirdinypawangka (wangu)
kujakarnalu, ngulaju kunamipa.  Tarltimipa.  Yangka
yirlarawangupirdinypa.  Ngulanya karnalu ngarrini --
kujakarnalu kujaju wangka.  Kunapirdinypa.


Ngirnti: Ngirnti kujakarnalu ngarrini, wawirri, manu
kanyarlarlangu, manu malikirlangukula, maliki ka yumurruparnta
nyina -- nyirnyi yangka, marlu ka nyina

    
kirirdi, manu kanyala, mirntilyi ka -- wiri nyinamirra,
ngirnti wakirdi wirilki.  Kirrirdilki ka ngunamira.
Marluju.


Mirntilyi: Mirntilyi karnalu ngarrini, kujaka ngulangurlu
ngirnti wipimirra marlu, ngulanya karnalu mirntilyityi ngarrini.
Wanarrijarrarla kankarlu yangka.  Ngirntingka purdangirli kujaka
mirntilyiji + ngunamirra.  Ngula karnalu ngarrini.


wakirdi:  Wakirdi, ngulaju (??) kankarlu yali
kujaka witalku ngunamirra.  Ngirntijangkakula ngirntiyijala ngari
yangka wakirdi kujaka ngunamirra.  Marlu.  Ngulanya karlipa
ngarrini -- wikirdiji.

    Wakirdi, kujakarnalu ngarrini wakirdi, marlu,
ngirntikila kujaka yangka wakirdi ngunamirra nya (?)
wakirdilki, ngulanya

    
wakirdiji karnalu ngarrini.

    Wakirdi, wakirdi karnalu ngarrini ngulaju marlurlangu
-- wiwta.  Marlu yangka wita kujaka warru parnkanjinani (--)
witawarnu.  Pujajangka wilypipardinjarla.  Marlu wita ka
kanyi, wakirdipardu, ngulaju ka pujangku kanjani.
Marlungkuju.  Wakirdiji kujakarnalu ngarrini, ngula ka (??)
pujajangkaju yangka + walyakurralku yirranirra, jitimika,
warru ka kiripikanyi witaju, manu ka parnkanjinani,
ngamardinyanurluka -- miyingani yangka yukuri, kurdurla
nyanungu jurnta parnka warru yangka wajili parnkanjinani
yika manyukarri.  Kujakalu yangka manyukarri --
malikikirlangurlu kalunyanu manyungku witawitarlu

    
wajili pinyi, wakirdipardu marlu, ngulaji ka
parnkanjinaniyijala.  Kujaka ngamardinyanurlu yangka miyi
ngani.  Ngulangkarni.  


Puja: Puja kujakarnalu ngarrini, ngulaji yangka kurdu
kujaka -- kanjani nyanungurlaju.  Pujaju.  Pujangkakula kujaka
kanjani kurdu.  Palkajarri.  Manu kalu wapa panukariji
rlawarlangu yangka kurduwangu.  Kurduju -- pujangkaju kalu nyina
+ kanunjujukujala.  Witawiyiji.  Wirirraka(lu)jarrinjayani
kanunjujuku, yumurruwanguwiyi ka kanunjujuku nyina pujangka
marluju, wita yangka, tiripardu, kalu ngarrini, witaju,
yumurruwanguju,

    
tiripardu kalu ngulaju ngarrini.  Yumurruwanguju yangka
kujaka kanunju nyina pujangkawiyi.  Yumurruparntarra
jarrinjayani(lki) ka, yangka wiripardulku, wakirdi, ngulaji
ka yumurruparntaju wakirdilki nyinamirra.  Yirdi +
wakirdilki.  Manu + manyakalu wakirdilki.  manu + manyakalu
ngarrini.  Kalypa yangka kalypapardu.  Marlu witaju.  Ngula
ka warru parnkanjinani -- pujangkalku ka yukami.  Yangkaju
kujaka yani ngamardinyanu wurnturulku yangka
yamakurrarlangu.  Yukamilki ka.  Ngula ka jitimiyijala
yamangkalku ngaka wakirdiji, yikapala yangka yamangkalkuju
nguna, ngamarlangu..


Yungalpa: Yungalpa, ngula karnalu yungalpa-

    
ju ngarrini -- marluparduyijala wita.  Wakirdipardu yangka.
Kalypa -- manya -- yungalpa.  Pujawarnuju yangka kujaka.
Warruparnkanjinani, ngulaju karnalu ngarrini
yungalparlangu..

    Yungalpa, kalypa-- manya -- wakirdi -- yirdijara --
yirdijarra ka nyina.  Jirrimakari -- jirrimakari.  Yirdiji
nyina.


Kurdurrinkurdurrinparnka: Kurdurinkurdurrinparnka
kujakarnalu ngarrini, ngirnti kirrirdi yangka kujaka marlu --
parnkami, ngula kalu ngarrini.  Waraparnpi kalurla yangka,
marluku, nyanjarla, "Yali ka marlu jintakariji ngirntikiji --
kurdurrinkurdurrinparnkamira."  Manu malikirlangu yangka kujaka
-- kurdurrinkurdurrinparnka --

    
yumurruwitawangu -- yangka yumurru witawangu.  Ngula
karnalu ngarrini kurdurrinkurdurrinparnkaju kujaka.

    Kurdurrinkurdurrinparnka kujaka ngir4ntiki marlu,
kirrirdi yangka, ngula ka ngirntiji yangka -- parnkanjarlaju
-- kankarlujarrinjayanika -- kanunjujarrinjayani; ka --
kaninjarrakari kankarlarrakari yangka yika --
waralywaralykarrinjinani kujaka parnkanjinani.  Wajili.
Ngulangka.


Waraparnpi: waraparnpi kujakarnalu wangka, waraparnpi,
marlu ka yangka nyanyi yapakarirli, ngula jinyakarirli ka payini,
"Nyarrparaku kanparla marlukuju waraparnpi.."  Ngula

    
ka wangka jintakariji.  Nyanjawarnuju, kujarla yali
waraparnpija marluku ngulaji ka wangka kuja "yali ka
parnkamirra.  Ngulaka karnarla waraparnpi.."  waraparnpiji
kalu -- wangkami -- yangka marlu nyanjarla.  waraparnpiji
kujakarnalurla marluku;.  Wangkami;. Yapakari karnalujana
ngarrini yangka jintakari.  Waraparnpi -- "Nyarrparanpa
nyangu..  marlu.."  Yimi yangka jirrima, karnalurla
waraparnpi, manu + kujakarnalunyanu payini yapakarirli --
"Nyarrparanpa nyangu marluju.."  "Yalirna nyangu.."
"Ngulakunyalkukanparla waraparnpija.." 

    
ngarrka karla waraparnpa marluku, ngarrkakarirli ka payini,
"Nyarrparaku kanparla waraparnpi.."  "Marlu yaliki kujaka
parnkamirra.  Ngulaku karnarla waraparnpi."


Kiripikanyi: Marlu ka kiripikanyi, kujaka kiripikanyi
marlu, ngulaju ka miyi warru ngani yangka kiripikanyiji kujaka.
Yukuri ka ngani.  Manu wakatirlangu ka yangka pangirninjarla
ngani.  Marlungkuju.  Kujaka yangka warru kiripikanyipirdinypa --
ngulajukujala ka kankarluju wapa, jurlpinjayani yangka,
ngulajangka ka pirrimanirrayijala, ngula ka kiripirlilki
nganinjayani yangka.  Yukuri manu -- wakarirlangukula.

    

    Marlungku yangka kujaka warru ngani -- kiripikanjarla,
wakati ka ngani, kankarlu, parrka, manu kaninjarrakarikilki
karla yangka pangini wapalpa, yaturaku, kujaka pardimikila
wakati kanunju, kala kaninjarrakari kujaka yangka yintirdi
nyinamirra walyangka, ngula karla pangini, ngula ka
kaninjarrakari ngani, pangirninjarla -- wilypimaninjarla,
wilypimani ka, ngani ka.  Ngulajangka ka yardarra
kiripimani  yangka yinga -- parrkilyirlangulku ngani.
Marlungkuju.  Parrkilyi ka ngani.  Manu -- wayipi.
Wayipirlangujala ka ngani marlungkuju.  Pangirninjarlayijala
yangka kaninjarrakari -- pangini karla, palkamani kanyanu,
nganilki ka.  Kiripimaninjarlalku ka pardimirra --
kankarlulku -- yarnkamirra

    
yinga parnkami -- juurlpinjayanilki.  Yamakurralku yangka
ngunanjakungarntirlangu -- kujaka yani.


Mulunyanyi: Mulunyanyi, mulunyanyi kujakangalpa marlungku,
lani yangka kujaka wurulypa parnka, ngulaju lani.  Yikangalpa
mulunyanyirra yangka yapa.  Ngulanya mulunyanyiji.


Jinjirla: Jinjirla, jinjirla kalu ngurrjumani ngulaju
yangka walpajirrijangka.  walpajirri -- kuyujangka.  Pajini kalu,
kardirrimipa yangka wakirdi ngirntingka, walpajirriji, jinjirla,
watiyakurralku kalu -- warini wita,  tuurlpinjarla,
jinjirlaju, ngula kalu jinjirlalku -- wurdujumani;.

    
Walpajirrijangkaju;.  Kuyujangkajala, kala jinjirlakari
kujaka nyina, jinjirla ka nyina yangka yarlarlangu.
Kankarlu parrkangka pijararla kujaka nyina jinjirla.
Ngularlangujala karnalu jinjirlaju ngarrini yarlarlangu.
Ngulanya.


Tuurlpinyi: Tuurlpinyi kujakarnalu ngarrini, wita ka yangka
-- juurlparra nguna kujaka ngirnti, walpajirri, jinjirla kujakalu
pajini, wita kalu -- rdilykipinyi wakirdi, tuurlpinyi,
pulykukurlu yangka, yingalu jinjirlalku warinirra ngulajangkarlu,
walpajirrirli jinjirla, ngulanya tuurlpinyi karnalu ngarrini.
Witanyayirni yangka wakirdi kujakalu + tuurlpinyi.  Ngarrini.

    

Jinjirla : Jinjirla, kulakarnalu yarla jinta
ngarrini, kala ngari panu yangka nganjawarlirlangu jinjirlaju
kujaka nyinanjayani.  Manu watiyarlangu.  Jinjirlaju ka
karrinjayani.  Jintawangujala panujala jinjirlaju. Watiyarlangu
kujaka yangka karrinjayani manu -- nganjawarli.
Pamarrparlangurla kalu(rla)yangka ngulaparnta jinjirlaparntaju
karrinjayani -- watiyaju.


Walpajirri/ jawinji: walpajirri, walpajirri, manu jawirji,
ngulaju jintajuku karnalu ngarrini.  Yirdijara yika nyina.
Walpajirri manu jawinji.  Ngirnti-jinjinyki.  Yirdipatu ngari ka

    
karri.  Ngirnti-jinjinkirlangu.


Pujarrpujarrpa: Pujarrpujarrpa, pujarrpujarrpa kujaka
jiljawana nyina, kulaka manjawanarlangu nyina, kala jiljamiparla
ka nyina, yirdimipa ngari karna yangka -- purdanyanjarla --
yimingarrini karnarla, kularna nyangu ngajulurlu palka,
kulalparna -- nyangkarla manjangkaju kala kalu ngarrini --
pinangku yikalu nyanyi yangka jiljawana.  Pujarrpujarrpaju.
Nyiyapiya mayi palkaju.  Ngurrpawiyi karna nyina ngajuju.


Yakalpa: Yakalpa, ngulaju yankirri.  Yakalpaju karnalu
ngarrini yankirrinya.  Witapirdinypa yangka yakalpapardu, manu
witawita panukula yakalpayakalpa, kujakajanu kanjani
kirdinyanurlu jintangku witingki,

    
yakalpayakalpa, ngulanya karnalu ngarrini yakalpaju.
Yankirri jintajukujala yirdiji.  Kala ngari yangka
witawitajala -- yakalpaju kujakalu wapa.  Ngulanya karnalu
ngarrini.  Kapili nyinamirra ( ) yangka yakalpawarnuju
wirilkiji yankirrijikijala.  Kunamaju manu -- karlaya.  manu
wanyaparnta.  Ngulanya yakalpaju karnalu ngarrini.


Ngardarri; wanya: Ngardarri, ngardarri karnalu ngarrini --
purdangirli yangka jakangka kujaka -- kuwalykuwalyparnka .  Ngulanya ngardarriji, kala palkangka yangka
kankarlu, Ngula -- kujakalu -- wanya ngarrini -- wanyalku
kujakalu ngurrjumani, kujakalu yangka purlkapurlkarlu yapangkulku
-- wanyaju mardani, ngalyangka, ngardarri nyampu yangka
purdangirlijangka -- ngardarri +

    
kalunyanu mardani -- yangka -- malamalarlalku .
Yurrurnturu kujakalu parnka, ngulangkaku -- purlapaku
ngardarri.  Ngulanya ngardarriji.

    Wanya, wanya ngula kalu wita kardumani, ngulakalu --
mardani yaparlangurlu kalu mardani jurrungka,
purlkapaturlu, wanyaju, ngurrjumani kalu, yurlpurlangurlu
kalu mapani, wanyaju.  Ngulanya wanyaju.

    Wanya, ngulaju palkajangka yangka
rdangka(rl)rdangkarlpa kujaka karri palkangkaju.  Wanyaju.
Kala + jakajangkaju kirrirdijala ngulaju ngardarriji.
Palkajangka nyampu -- wanya -- rdangkarlrdandkarlpa.
Kujaka -- rdangkarlpa karri -- wanaju.

    

Kuwalykuwalyparnka: Kuwalykuwalyparnka kujaka,
yankirrirlangu yangka ngardarriki jakangkaju, ngulanya
kuwalykuwalyparnkaju karnalu ngarrini.  Manu yangka yaparlangu
kujaka wakurluku jurruku -- kuwalykuwalyparnka.  Wajilirli yangka
yaparlangu.  Wakurlu wiri.  Jurru wiri yangka kujaka
kuwalykuwlayparnka.  Ngulanya.  k. karnalu ngarrini.

    Kuwalykuwalyparnka kujaka, ngula yangka wakurlu wiri
kujaka waralywaralykarrinjayani -- jurru.  Milpakurra
kaninjarrakari wakurlu wiri.  Waralywaralykarrinjayani
kujaka.  Kuwalykukuwalykuparnka yangka wakurlu wiriki.


Malamala : Malamalarla, ngulaju kujakalu
jintajarri yangka.  Yapangku kuja-

    
kalu -- jintajarri kulkurrurlu yangka, panu, malamalaju.
Manu parnkaparnka.. Yapa kalu yangka nyurnu wajawajamani,
nyurnu kujakalu yirrani yaparlangu, ngulakalu -- malamalalku
+ jintajarri -- manu parnka.  Yangka -- yapa nyurnu kujaka
-- kalu yirrani, ngulaji kalu -- parnkalku jintajintajarri.
Yangka kalu -- Ngulajangka, yurrurnturu kujakalu kanyirni,
yangka yikalu jintajarri, ngula kalu -- turnujarrinjarlalku
wangkami -- yangka rturnulku, kujakalu yangka,
walypalirlangu turnujarrinjarla wangkami -- kalu
walypalirlangurlu -- jintajarrinjarla yangka -- kulkurrurla
jintakurra yuwarlikirra kinjakalu turnujarri --

    
ngulakalu yangka wangka, walypali, ngulapiya kalu yangka
turnujarrinjarla -- jintangkalkuyijala yapaju wangka.
Ngulanya -- malamalaju yangka kalu ngarrini -- kujakarnalu
parnkangka -- jintajarri.

    Malamala, parnkaparnka, yurrurnturu, ngula karnalu
jintajarri yangka -- yapa wajawajamaninjawarnu.  Kujakalu
yapa yirrani nyurnu -- ngulajangka.  Ngulanya karnalu
ngarrini -- marnkurrpa.  Yurrurnturu -- jintajintajarri --
malamala.  Ngulapatujuku;,

    Malamala, kulakarnalu malamala yangka jintajarri --
yapajangkamipa kujakarnalu jintarlangu yangka yapa --
wajawajamani nyurnu..

    
panurlangu yangka kujakalu -- wurnapiji yanirni
yuwarlikarijangka, yuwarlikarijangka kujakalu yanirni panu,
ngarrka yangka warrmarlarlangu, panu, ngulapururlangu
karnalu yangka -- panujarrinjarla turnujarrinjarla --
malamalaju jintajintajarri kujakalu yanirnirlangu.
Ngardarrikirlirli kalu yururnturukanyi, ngardarri kalunyanu
yirani yangka purdangirli, ngarrkangku, ngula ka yurrurnturu
parnka .

    Ngardarrikirliji.  Malamalarlaju, yurrurnturu kujaka
parnka -- ngula malamalarla.  Parnkaparnka yangka kalu
karri  parnka.  Kujakalu kamparu yangka  turnu nyina, panukari karrimi, kamparru,
yuwarlikarijangka kalu -- yanirni, turnujarri kalu

    
nyanungu, ngula kalu + yurrurnturuyijala parnkamirni yangka
panukurrajuku.  Luurrparnkamirni kaninjarra panukurra.
Yurrurnturu.  Kajili kamparru yalumpu -- karrimi,
ngulakurranya kalu nyampuju yangka panu luurrparnkamirni.
Yurrurnturujuki wajirli.  malamalaju kujakalu jintajarri.
Jintangkalku turnujarrinjarla, panulku wangka.  Yurrurnturu
kujakalurla kanyirni.  Panungku yalirli yangka.  Kamparru
kalu karri, yalirli kalurla kanyi yurrurnturu.
Panukarirliji yangka -- yuwarlikarijangkarluju.  Ngulanya
karnalu ngarrini -- yurrurnturuju kujakalurla kanyirni.
Yalirli yangka panukarirli.

    

Luurr(pa)parnkarni:  Luurrparnkamirni, luurrparni parnka,
ngula karnalu ngarrini yangka -- yuwarlikarijangka kujakalu
-- parnkamirni -- panukari -- yalumpu panukarikirra kujakalu
karri ngulakurra.  Kamparruwarnukurra.  Kamparruwarnu
kujakalu karri, ngulakurra kujakalu luurrparni parnka, manu
luurrparnkamirni, ngulanya karnalu ngarrini kujaju +
luurrparnkamirniji.  Yali yuwarlikarijangka kujakalu --
yurrurnturu -- luurrparnkamirni.


Jukajuka wapa:  Jukajuka wapa, kujakalu ngarrini jukajuka
wapa, ngulaju yankirri yangka -- wurnturukurra kajipanpa
nyangkarla, "yali ka yankirri + jukajuka wapa."

    
Kakarda kirrirdi kalu ngari ngarrini yangka kujaka jukajuka
wapamiji.  Yapapiya kakarda kirirdimpayi kujaka -- kajilpa
yangka wurntururlangu yantarlamipa, ngula kalu ngarrini
yangka wurnturu -- manu kuturlangukula.  Jukajukawapaju,
kujaka kankarlarrakari jukajukawapa kakarda, manu jurru --

    Jukajuka wapa kujakalu ngarrini, jurru, manu kakarda
yangka kujaka jukajuka wapanjayani, pirdangirli manu +
kamparru, pirdangirli manu kamparu kujaka yangka --
kanunjujarrinjayani, jurru, manu kankarlujarrinjayani
pina, ngulajala kalu ngarrini jukajukayaniji, kujaka
jukajukawapaju -- kankarlujarrinjayani -- kanunju-

    
jarrinjayani.  Yangka kujapiya -- pirdangirli -- kamparu --
kuja.


Jurlaka = parrulka: Jurlaka, ngulaju parrulka karnalu
ngarrini jurlakaju.  Parrulku -- jurlaka -- wardilyka --
majiyampa.  Yirdi jintaju ka karri -- parrulka.  Parrulka --
jurlaka -- wardilyka -- majiyampa.  Jintaju ka karri -- yirdi.
Jirrimakari -- jirrimakari.  Parrulkaju.  Yirdiji.


Kilpirli: Kilpirli, ngulaji ka kilpirliji wiri nyina.
Puyurrpuyurrpa manu yangka -- kardirrijala ngarirniji.  Manu
kakardarlangukula kardirri.   parrulkaju.
Palka nyampu ka nyinamirra -- pinkirrpajukujala, kilpirlijarraju.
Ngula ka kankarlulku

    
yani.  Pinkirrpakurlu.  Kardirri ka nyinamirra -- kakarda,
rdukurduku -- manu miyalu ka nyina -- piirrpiirrpa.
Parrulkaju.


Pinkirrpa: Pinkirrpa, pinkirrpa kujakarnalu ngarrini --
parrulka, pinkirrpa yangka -- nyampu jurlpukaripiya -- panu
kujakalu witawita nyina ngulapiya kujaka paarrpardi --
kankarluyijala wapa yan- parrulkaju, paarrpardinjarla kujaka
walyajangka yani, pinkirrpakurluyijala, parrulkaju, ngulajala
karnalu ngarrini -- pinkirrpaju.  Yangka nyampu -- panukaripiya.
Kujaka pinkirrpakurlu wapami kankarluyijala nguruwana.  Manu
pirrimani walyawana.  Jurlaka nyampu ngulayijala ka nyina.
Parrulka

    
jintajukujala.  Pinkirrpajukujala kujakarnalu ngarrini
kilpirlijarra yangka, waku, ngula karlipa ngarrini --
pinkirrpaju kujaka paarrpardinjarla yani, ngulanya.
Jintajala yangka parrulka kala ngari panu.  Panujuku yangka
kujaka -- kalu wapami nguruwana.  Parrulkarlangukula.
Parrulka manu witawita.  Jiwilyirrilyirripinki.
Kirrkarlanjipinki yangka kujakalu pinkirrpakurluyijala
kankarlu wapa.  Panujarlu.  Ngulapiyayijala parrulkaju.  Ka
wapami; panukaripiya.  Kankarluyijala -- pinkirrpakurlu.
Pinkirrpa kujakarnalu ngarrini, parrulka, kilpirli yangka,
kilpirli ka nyampu jintakari ngunanjarra yani, wirijikijala
ka yangka pinkirrpaju

    
ngulangkaju karrinjarra yani kilpirlikarirlaju,
kilpirlikarirla ka wiriyijala karrinjarra yani pinkirrpaju.
Wirilki.  Pinkirrpaju -- ngulangkaju yangka kilpirlirlaju.
Kujakalu ngulangka waljini.  Pinkirrpa nyanungu --
juurlpinyi.  Wiriwiri.  Kilpirlijarrarlaju. Kilpirli,
kilpirli ngulaji ka ngunamirra ngari waku.  yapa yangka
waku kujakarlipa nyina ngulapiya.  Wkujala.  Wakungka
kilpirli, kilpirlirla, parrulka kujaka kilpirli wipimi,
wipinjayani, wipimi yangka, kirrrirdi, ngulangkaju ka
karrinjayani pinkirrpalku.  Kilpirlirlaju.  Jirrimarlajuku
(ka) yangka kilpirlijarrarlajuku.  Kilpirlijarrakula karlipa
ngarrini yangka

    
wakujarra kujaka ngunanja yani, ngunami,, kajilpa -- yangka
pinkirrpawangu nyinakarla, kilpirlijarramipa, kulalpa
paarrpardiyarla parrulkaju, kajika walyangkamipa wapa.  Kala
ngari ka -- yumurru yangka yalumpu kujaka wakujarrarla
karrinja yani pinkirrpa.  Ngulangku ka ngari --
paarrpardinjakuju -- kankarlumani ,.  Kujaka
yanilkiji, ngurungka, kajilpalu -- wita mantarla yangka
parrulka, witawiya, ngula kajilpalu wirimantarlalku, ngula
kajilpa pinkirrpakurlujarriyarlalku, yangka wirilki,
kajilpalu kilpirlirla -- parrka yangka -- muku pajikarla,
tuurlpungkarla, ngari yangka, manyungku, kajilpalu muku

    
juurlpungkarla, ngulajangka nganta kajipalu yangka
yilyayarlalku, kulalpa paarrpardiyarla (--) lawa.
Pinkirrpawanguju.  Kilpirlimipalku yangka wakumipa.
Ngarijala ka palkangku kankarlumani pinkirrparlu. 
Kujaka kankarluju yani.  Walyawanajuku -- kajika
wapajukujala.  Ngulaju -- -- yapangku
warlapajirninjawangujala lawajala kajika wapajukujala
walyangkaju -- yapapiyalkuyijala yangka ka wapa.


 Karrwarlkarrwarlwapa:  Wardilyka, kujaka kakardaku
yangka -- karrwarlkarrwarlwapa, ngula karnalu ngarrini --
karrwarlkarrwarlpaju.  Kujaka kakarda/- kankarlu --
karrwarlkarrwarlwapa.

    
Manu kanunjurlangukula ka yangka yani kakardaju.  Ngula ka
kankarlujarrinjayani.  Ka kankarlu -- kakardalku --
kajikankulu palkarlangu nyanyi yangka
karrwarlkarrwarlyaninjayanjakurra palka.  Parrulka,
kakardaku, kujaka -- karrwarlkarrwarlwapa,
karrwarlkarrwarlwapa, ngula ka kanunjujarrinjayani kakardaju,
kankarlujarrinjayani ka.  Kankarlulku yangka yika yani,
ngula kanyanu kuyurlangu.  Jintilyka palkamani, ngula ka
kanunjujarri.  Ngula ka kankarlulku yangka yanija kakardaju.
Karrwarlkarrwarlani.  Kakardaju.  

    



 Purrju : purrju, purrju karnalu ngarrini --
wirrirli -- kuluparntarlu yangka kujakangalpa yarlkini.
Yapa.  Purrjuju, yumangipiya yangka wiripirdinpaju,
yukurirlamipa kujakalu palkajarri kangalpa, wajirrkirlarlu
pinyi, purrjungkuju;.  Purrju wirrirli.  Purrjuju karnalu
ngulanya ngarrini.  Kuluparnta yangka yumangipiya.  Wirilki
purrjuju.  Kala yumangija karla + witajala nyina
purdangirli. Purrju nyampu wiri.  Kuluparntajala
kujakangalpa -- yapa yarlkini, yukurirlamipa ka palkajarri,
kulalpangalpa yulyurrpurla yarlkikarla, lawa yulyurrpurlaju.
Manu wantangka.  Kala yukurirlamipa kangalpa -- patini;
purrjungkuju.  Manu wirrirlirli.  Ngulanya purrjuju.

    
Yurrurlu, purrju, wirrirli.  Yirdipatu ka marnkurrpayijala
karri.  Yumangipiyaju.  Wirijala.  Kala kuluparntalku yapa
yika yalkirni.  Yukurirlarluyijala yangka, kulalpa
yarlkikarla -- yulyurrpurla, manu wantangka, ngulaju lawa.
Palkajarrinjawangu.  Ngakakalu -- yukurimiparla palkajarri.
Yurrurluju ka.  Ngulanya purrjuju.  Kala yumangi,
purrjupiyayijala, ngulaju yumangiji wita.  Palkaju
nyanungupiyajukujala.  Kala witalku karla purdangirliji
nyina -- purrjukuju.  Yumangiji.  Palkaju
nyanungupiyajukujala;  Kala wita ngari karla nyina
purdangirli.  Yapawangulkujala ngulaju kulaka yapa yarlkini,
yumangirliji, ngulaji lawa.  Ngurrju ka nyina.  Ngari(wiyi)
yangka milpamilparla nyina, purdangirli

    
purturluwana kalu lirri nyina kalu, yapangkaju, yumangiji.
yapa yarlkirninjawangu ngurrjujala..  Yumangi jintajuku --
-- Yumangi, ngula ka wita nyina purrjukuju.  Wirrirlikiji.
Palkaju nyanungupiyajukujala.  Wiriparduyijala.  Kala ngari
-- purdangirlilki yikarla nyina purrjukuju.  Wirijala +
wantikipardu + palkaju + manu wiri -- -nyanyilki yika nyina.
Wirrirliji.  Yumangi ka nyina -- purdangirli kuluwangujala
ngulaju. Kulaka yapa yarlkirni yumangirli.. Ngurrjujala ka
yumangiji nyina.  Ngulajuku;.  Purrjupiya yangka, purrju
wirrirlipiya, purrjungka kamparrujala yika wiri nyina,
palkaju-- yukuriyukurijala, kala yirdikilki ngari karnala

    
warrini.  Nyarrpa mayi kalu panukarirlilki marda yirdiji
ngarrini, yikalu mardani, kala yirna wajawajamanulku.
Kuyurlangurla yangka kujaka tardayani, pirrimani ka, ngulaka
kuyu pukulyumani, ngulangka kujakalu turdoujarri, ngula
yangka yirdi nyanungu yukuriyukuri palkaju.  Nyarrpa mayi
kalu ngarrini.  Purrjupiyayijala wiri.  Yukuriyukuriji.
Ngulanya.  Yukuriyukuri yangka yalumpu yirdi, ngulaju
ngarrurnulku, jintakarirli, yapakarirli, ngulaju
yirdingarrurnu jintakarirliji murrungulkuru.  Kujarna
payurnu, nyarrpa ka yirdinyina yangka -- yukuriyukuri wiri,
kujaka kuyu pukulyumani, ngularna --

    
yapakarilki payurnu, yirdiji murrungulkuru.  Purrju, purrju
yumangi, purrju manu yumangi, purrju wiri; yumangi karla
purdangirli nyina purrjuku, yumangi ka nyina
purrjupiyayijala witalku,, kala kuyu kujaka pukulyu(mani) --
pukulyumani, murrungulkururlu, ngula ka nyinamirra --
yukuruyukuri.  Wiri.  Yumangiki manu purrjuku.  Wiri ka
nyinamirra nyanunguju kamparru.  Palka purrjupiyajukujala.
Kala wiripardulku. Kujakarla -- yumangi nyina purrjuku
purdangirli;.  nyanungu karla purdangirliyijala nyinamirra
purrju -- murrungulkuruku.  Kiwinyiwinyi, manu kiwinyi,
kiwinyiwinyi ; kiwinyi.  Ngulangkuju

    
kangalpa + yarlkini kuluparntarluyijala.
Witanyayirnirli.  Kirrirdipardu wita lirrkirlirrki.    Yapalku kangalpa ngulangkuju yangka yarlkini.
Kajika purntunyirrani yapaju wita 
nyanungurluju kiwinyiwinyirliji. Yumangiki ka wita nyina,
kiwinyiwinyiji, witanyayirnijala ka nyina yumangikiji,,
purrju ka wiri nyinamirra. Kala witajala --
ngapangawurrpajala + kiwinyiwinyiji.  Ngapangka ka nyina,

    
ramarrarla yangka yakariwana, wilypirirlarlangu kalu nyina
kiwinyiwinyiji.  Kuluparntalku.  Kajika yangka mungangkarlu
warrardapajini jardawangurlu.  Warrarda yarlkini.
Kiwinyiwinyirliji. Ngulanya kiwinyiji.  Murrururruru,
ngulaji -- karntawarra-karntawarra.  Walya kujaka pangini
yangka.  Kuluparntarlangurluyijala ngari kajikangku yarlkini
ngulangkuju.  Kajilpa yangka yaparlangurla pirrimantarla
kajika yarlkini. KUluparntarlu. Karntawarra-karntawarrajala
palkaju.  Paarrpardimiyijala ka yangka, yumangipiya kujakalu
paarrpardi yumangirlangu..  Pinkirrpa

    
kurluyijala, manu purrju kujaka paarrpardi kankarlu wapa,
kiwinyiwinyirlangu, ngulapiyayijala murrururruruju.  Walya
ka pangini.  Palkangkuju karntawarrakarntawarrarlujukujala.
Kula kuluparntarlulku kajika yarlkini yangkaju kajilpa
yaparlangurla pirrimantarla.  Minikiyi (munikiyi), minikiyi
yangka palka, yumangipiyayijala, wita, palkaju
nyanungupiyajuku, kirrirdipardu, ngulangkuju yangka kujaka
-- jurlarda mani -- yurrkuljawarnu 
kujaka jularda ngurrjumani. Mardukuru ka yangka wurrkali
nyina, ngulajangka ka julardalku -- nyanungurlu -- yangka
ngapapiya -- yalkurrngu --  mani ka, lirrangku ngula
ka

    
wilypirikirraju yirrani -- julardalku ka ngurrjumani
wilypirirla, minikiyirliji yumangipiyarlujukujala,
palkangkuju, kala kirrirdipardulku. Pamalku ka yirrani
jularda ngurrjumani.  Kanunju ka yirrani nungu, kankarlu ka
yirrani + jurruju ngulaju kardirri.  Julardaju ka --
kardumani.  Minikiyirliji. Minikiyijikijala kalu ngari
ngarrini julardaju pamajala.  Ngulanya minikiyiji --
yumangipardupiya.  Pinkirrpakurluyijala yangka yika
kankarluyijala wapa kalu..  Yurrkulju, yurrkulju
ngulaju -- wurrkali.  Yangka kujaka lakarnpardi, lakarnpardi
ka  yurrkulju, ngulajangkaju -- yurrkulju
karnalu ngarrini.  Wurrkaliji.  Kujaka muku
tuurltuurlanilki, wantimilki, wirirra ka jarrinja yani yangka
yurrkuljujangkaju mirnpirrilki. Wurrkaliji.  Nyurrujala ka
minikiyirliwiyi muku mani yangka yurrkuljurlaju -- kujaka
palkaju nyina mardukuru yangka + jinjirlaju.  Yurrkuljuju
karnalu ngarrini -- wurrkalijikijala.  Jintawarnu
wurrkaliwarnu.  Manu wapurnungkurlangu ka nyina --
yurrkuljuyijala ngulapiyaju. Kujaka julardajukujala jinta
yirrani ngulawarnurlangukula.  Wapurnungkuwarnurlangu.

    
mardukuru, ngulaji karntawarra-karntawarra  manu +
layilayirlangukula yangka kujaka lakarnpardi, ngula ka
yirrani ngulajangkalku, ngula karnalu yurrkuljuju
ngarrini.  Mirnpirrijarrilki kujaka ngulajangkaju.
Wurrkali.  Kala wapurnungku, - jangka, yurrkulju, ngulaji
kardirrinyayirni.  Palkaju.  Ngulangka kujaka pama mani
nungu minikiyirli.  wapurnungkujangkaju.  Ngulaju.

      Yalkurrngu,  ngulaju yalkurrngu  kujaka -- pama palka
mani.  Wurrkuljujangkakula yangka.  Ngulanya yalkurrnguju.
Yalkurrngu ka mani, wurrkuljurla, ngula yika  kardumani  --
pama nungulku.  Yalkurrngujangkaju.

    
yalkurrngujukujala yangka pama -- kujakalu pakanirlangu,
ngula ka karlimi, kalu ngarrini yirdiji yalkurrngujukujala,
ngulajangkaju  yika maninjarla  yirrani,  nungujuka --
kujaka ngurrjumani, nungu, minikiyirli, yalkurrngujangka,
ngulanya yalkurrnguju karnalu ngarrini manu nungu.

    Nungu, manu jurru, milpa wira(wanarlu) kujaka
yirrani, wuurnpa, palyayijala karla -- palyajala yalumpuju
yangka -- milpaju kalu ngarrini -- palya kujaka ngurrjumani,
milpa yaliwana ka yukamiji, minikiyi, palka ka kankarlu
yirrarninjarra yani, jurru, ngulaju karntawarra karntawarra.

    
kanunju -- palka, nungulku, ngulaji maru.  Maru nunguju.
Palyayijala karla kanunjumparra -- ngunami -- yikanyanu
jaarlyirraniji.  Minikiyirliji.  Yangka nyiyarlangu kajikarla
yukami.  Ngaparlangu -- ngulakujaku -- yikanyanu --
jaarlyirrani palya.  Ngapapuru kalunyanu jaarlyirraniyijala
kulalpalu wilypipardiyarla, milpawanaju, ngulaji --
palyayijala kankarlarrapurdaju yikarla yangka --
tirnnginyina .  Ngapakujakurlangu
yikalunyanu  -- tirnngiyirrani.  Minikiyirliji, nungu ka
kanunju maru nyina, jurru ka nyina --
karntawarra-karntawarra.

    
Pinkirrpakurluyijala yangka, mingkirrirla kujaka nyina
yardunyurla, yardunyu  wiri mingkirri kujaka
nyina, ngulangkaji ka nyina yardunyuyijala --
pinkirrpakurlu.  Paarrpardimiyijala ka, kiwinyiwinyi wita,
nyanungu wiri.  Kirrirdiyijala.  Pinkirrpalanguju
kirrirdiyijala.   Kujaka paarrpardi.  Ngula kalu yangka
yukami, kalunyanu mukulku tinngiyirrani mingkirriji
kalunyanu  ngantini.  Yaarlpa ngantini.  Kujakalu yukami
mingkirrirla yangka yardunyurla  wiringka.  Yardunyuju,
pinkirrpakurluyijala, ngulanya karnalu  yardunyuju ngarrini
-- yangka nyampupatupiyayijala --

    
kujakalu -- purrjupinki nyina manu -- kiwinywinyi manu
-- yumangi --- pinkirrpakurlu, ngulapiyayijala
pinkirrpakurluyijala -- yardunyuju ka nyina.  wirijala.

    Yardunyu mingkirri kujakarnalu ngarrini, yardunyu
ngulaju wirijala wantiki.  Yangka -- payarrpapiyarlangujala
kujaka -- jinta yangka payarrpa yarturlurlangu kujaka wiri
-- nyinami, parntarrimi payarrpa wiri.  Yangka
yarturlurlangu, pirli, ngulapiyajala yardunyuju ka +
nyinami wiri.  Kala mingkirri, manu pirrirlji ,
ngulaji -- kirrirdi yangka  wirijala.  Kujakarla yangka

    
yuwarlirlangukujala -- mingkirriji, maninjaparnka.  Mani
kalu yangka -- walypalirlangurlu -- manu yapangkukula.
Mingkirriji -- manu pirrirlji.  Kala yardunyuju --
wirijarlujala yangka -- wantikijala ka nyina.  Ngulankaju
yikalu mingkirrirlaju nyina --- yutunypajala.
Mingkirrirlaju.  Yutunypa yangka witawita.  Murlurupiya --
murluruju wirijala.  Murluruju kalu ngarrini yangkajala --
kujaka watiyarlangu muku ngani.  Wilypiri manu kujaka
watiya -- manu yuwarliwana ka yangka yarlkini muku, kujaka
yirani watiyakurlupurdinypa yuwarli -- ngula ka yangka muku
ngani, murlururluju, wiringkijala,

    
kala yutunypaju ka nyina -- kulalpa yutunyparlu
yuwarlirla(ngu) muku nganyjarla, kala --
mingkirrimiparlajala ka nyina ngurrju.  Yutunypaju witaju.
Kirrirdirlayijala mingkirrirlaju, wantiki nyampu --
yardunyu.

    Mingkirrikirra kujakalu mingkirrijangkakula yangka
yani, yardunyukurrarlangu, panukariji kalu
pinkirrparlangukurlu nyinami.  Palkajarri kalu.
Namajukujala yangka yirdi panuju kalu nyina.  Yutunypaju
kujakalujana ngarrini.  Kala -- pinkirrparlangukurlulku yika
nyina.  Yumangipiyayijala yika paarrpardirlangu.  Yangka
panukariji.

    
Panukari kalu nyina yutunypajukujala manu murluru, kala
pinkirrpakurlurlangujarriyikalu.  Kala yardunyungawurrpaji
ka nyina pinkirrpajukujala.  Yardunyuju.  Palkaju.  Ngulaju
pinkirrpakurlujukujala.  Yardunyuju.  Palkaju.  Ngulaju
pinkirrpakurlujukujala.  Kajika -- murlururluju -- watiyalku
muku ngani.  Manu yuwarlirlangu.  Kajika ngani.
Mingkirrikirrajala ka witarlangurla ka mingkirrirla nyina.
Yardunyukurrarlangu ka -- yani kutu.  Yardunyurlarlangu ka
nyina.  Murluruju.


Nama, : Nama, nama -- kulakarnalu jinta ngarrini
yangka yirdi nama, kala ngari panu karnalujana namaju yangka
ngarrini -- panujukujala -- nama

    
kujakalu nyina.  Karrirdi -- marurlangu -- manu yangka
karntawarra; karntawarra, ngula karnalujana namajuku
ngarrini panu, namajukujala kala ngari yirdiji kalu nyina
jarnkujarnkulku.  Yirdikari -- yirdikari.

    Nama yangka yardijiinypa, marunya ngulaju
yardijiinypaju.  Panujarlujala yikalu -- walyaju
rdilpirrpaju pangini.  Kaninjarrakari panu.  Panuyijala
kalu ngula (--) rlirri nyina yukanjarla -- manu kalu
kankarlu wapa, yardijiinypaju, ngulaju maru.  Kala nyampu
-- yumangipinki, murluru  yumangi
kiwinyiwinyi, purrju -- ngula kalu

    
-- ngurungka wapa kankarlu pinkirrpakurlumipa. Yangka
yardunyupinkiji.  Kala yutunypa, murluru, yardijiinypa,
nama, ngula kalu walyangka wapa.  Walyangkajala kalu wapa
kuja(yi?)kalu walyapangini.  Mingkirrirla ka nyina nyampu
yutunypa.  Murluruju ka wapa -- yardunyukurrarlangujala manu
watiyarla ka yuka.  Kala nyampu yardijiinypa, kulaka yuka --
yapakarikirlangurlarlangu ngulyangka -- nama
witarlangukurlangurla, nyanungunyangumiparla ka yuka
yardijiinypa.. Nyanungumiparlu kanyanu pangini wita kanyanu
ngulya, kalunyanu yardijiinyparlu, ngulamiparla kalu nyina.
Warlaljarlajuku.

    
Pangirninjarla.  Maru panujarljala.  Ngula kalu
ngulyakarikirrajulku yani, yirdiyirla yangka yikalu
yirdiyikarri, ngulyajarrakurrarlangu, yardijiinypaju,
ngulaju kalunyanu pangini warlaljarlujuku.
Yardijiinyparluju.  Kala -- yardijiinypapiyayijala,
namapardukari, yardijiinypaju wirijala maru, kala nama,
namanyayirni, ngulaju wita.  Kuluparntajala.
Yardijiinyparlangukula mardangari kuluparntayijala.
Kularnarla pinawiyi kulaju yarlkurnu.  Kala kajikaju marda
yarlkini mirda rlangu; kuluparnta

    
marda ka nyina yardijiinypaju.  Nama ka nyina
kuluparntajala.  Witaju, witajala namaju..

    Nama, wita kujaka nyina, manjangka kujaka pangini
kanunjumparra, ngulya yangka witawita kalu pangini,
manjangka -- ngalkirdirlarlangu, manu wurrkalirlarlangukula,
manu yarlurlangurla, ngulaju kuluparnta ka nyina.  Kajikanpa
kuyurlangu yampiyarla, ngula kalu yangka turnujarri,
yarlungka kajipanpanyanu yirrakarla, ngulangkaju ka nyiyapiya
-- lunjanyina  yangka turnujarrinjarla.
Lunjanyinami ka.  Lunjanyinami ka yangka turnujarrinjarla.
Namaju.  Kuyurlangurlaju.

    
manu -- miyi kajipanpa yampiyarla yarlungka.  Ngula
kajikangkulu namangkuju -- jurntangani yangka kajikalu --
lirri nyina.  Panu.  Miyingka.  Ngulaju witanyayirnijala
namaparduju.  Yardijiinypaju wirijala maru.  Kala witajala
namaju.  Kala namapardukariyijala, nama jintakari, kujaka
pangini karntawarra-karntawarrapiyarlu witangku,
rdakuparduyijala, kaninjarrakari, ngulaju wita.
Kardirrijala -- karntawarra-karntawarra.  Yirdilkirna
wajawajamanu.  Namajukujala -- ngari yirdipardukari yangka
yika -- karrimi.  Jarnkujarnku yikalu yirdi nyina.

    
Wajawajamanulkrna -- yirdipardukariji.  Yapakarirli marda
kalu mardani yirdiji.  Karntawarra-karntawarralku wita.
Yirdiparduju.  Palkaju.  Kala -- wantawanta, ngulaji --
karntawarrakarntawarra.  Yangka -- yalyujalyulku -- manu
yalyuyalyukula -- yalyu yalyunyayirnijala palkaju.
Wantawantaju.  Kujakalu -- jurnpupangini, rdaku wiri ka
jurnpuyirrani, luju, yangka rdakukulajala kujaka
kaninjarrakari pangini, ngula ka jurnpuyirranilki rluljuju
kujaka pangini wantawantarluju.  Ngularrarlangu 
-- kulalpa paarrpardiyarla wantawanta -- kala ngari yikalu
walyangka

    
wapa, paarrpardinjawangujala, wantawantaju, yirdikirliyijala
ka nyina -- ngulaju wiri.  Yardijiinypaju ka wiri nyina,
ngulaji karla purdangirlijaki nyina wantawantakuju
wirikilki.  Walya yika pangini jintajala ngulangkuju(lku?).
Manu rurrpa jirrimarlanguyijala ka pangini.

    Nama, manu pingi, pingirri, ngulaju -- nama
jintaju(ku) ka nyina yirdipatu.  Nama -- pingi -- pingirri.
Yirdipatu ka nyina.  Ngulajuku;.

    Kala kartirlikartirli, kartirlikartirlirli kujaka
pangini -- walya nyanungunyangu -- rdaku, rurrpa witayijala.
Nyanungu-

    
mipakuyijala.  Kulalpalurla yukayarla yangka yapakarirlangu.
Manu kulalpa -- kartirlikartirli yukayarla --
namakarikirlangukurra yangka ngurrkarikirra, kala
nyanungunyangurlaju ka yuka.  Palkaju marupardujala.
Marupardu.  Namakuju yangka nyampu pingirrikiji -- ngulaju
-- wirijiki ka nyina kartirlikartirliji.  Pingirriji
witajala.  Kala kartirlikartirliji wirilki ka nyinamirra.
Yardijiinypa manu wantawanta (--) ngulaji kapala
wirijarrajukujala nyina kartirlikartirlikiji.
Kartirlikartirliji ka kulkurrujala nyina.  Witajala
purdangirli kapalangu.  Marujukujala palkaju.  Kala ngari
yangka --

    
walyawanamipalkujuku kalu wapa -- kartirlikatirlirlanguju --
kulalpa kankarlu wapayarla.  Kala walyamiparlajuku kalu
wapa.

    Yantukurda, namayijala, yantukurdaju, ngulaji --
kartirlikartirlikiji wita.  Kirrirdipardu.  Panginiyijala
kalu, ngulya, nama nyampu panukaripiyarlu, kujakalu pangini,
ngulya, nyanungunyangu rurrpa, yantukurda kulalpa yukayarla
ngulyakarirla, namakarikirlangurla, nyanungunyangumipaju
kajika -- kujakanyanu pangini, ngulangka ka -- yukami
nyanungunyangurlajuku.  Nyinami ngurrangkaju.  Manu yangka
ngulyakarikirra kujakayani,

    
kala wirdiyikarri, ngulyakari kujakalunyanu panginiyi
yantukurdarluyijala.  Ngulakurra kalu yani.  Wirdiyikari.
Kala -- kartirlikartirli, ngulaju ngulakurrayijala ka yangka
yani ngulyajarrakurrayijala kujakanyanu pangini.  Kala
wirdiyikarriyijala.  Panuyijala.  Kala yantukurdaju yika
wapa pinkirrpawangu -- walyangkayijala.  walyawanajukujala
pangirninjarla manu yikalu yuka.  Kulalpa wapayarla
pinkirrpakurlu ngulaju;.  Kankarluju;.  Lawa.  Nama yangka
panukari -- kalu nyina -- kujakalu yirdi jarnkujarnku nyina,
yantukurdarlangu nyampu, manu pingi, ngularra, ngulaji kalu

    
walyamiparla (yangkaju) nyina.  Ngulyangka kujakalunyanu
nyanungurlu pangini.  Kalu walyangka wapa.  Ngulajuku;.

    Yantukurda, yantukurda nama, palka -- kirrirdipardu,
kala -- yalyuyalyupardulku.  Mulyurlanguju.  Manu palkakula.
Yalyuyalyupardujala.  Wirijala kirirdi.  Yarlkinirlangujala
kajana yaparlangu yantukurdarlu.  Yalyuyalyulku palkaju.
Kirrirripardu.  Ngulanya yantukurdaju.  Ngulajuku;.

    Pankiji, nama yangka wiriyijala, kulakalu ngarirni
namarlangu ngarrini kala ngari yangka -- pankijijikijala
kalu ngarrini.  Kala ngari karlipajana jintamanilkijala
yangka yirdi.  Yirdilkijalaju --

    
kujakalu nyina -- nama panu yirdi, pankiji karlipa ngari
ngarrini -- namakula marda yangka wirilki yika nyina.
Pankijijala.  Yirdiji.  Ngulaka wurrkaliwana pangini, walya
ka wirijala jurnpuyirrani, yardijiinypaju witajala kala
wiringkijala, pankijirliji, ngulaju kuluparntarlu.  Kajika
yarlkini kuluparntarlujala pankijirliji.  Kajika yarlkini --
marlaja purntunyardi kajikarla, wiri, pankijijiki
kuluparntanyayirnijikijala, palkakuju -- yalyuyalyukula --
jaka ka nyina -- maru.  Pankijiji.  Palka ka nyina
mulyupinki -- ngulaji -- yalyujayu.

    
Purdangirli ka nyina jaka -- maru.  Pankijiji.  Ngulanya
pankijiji.

    Rarri, namayijala wiri maru, yardijiinypapiya, mulyuju
-- yalyuyalyulku.  Lirrapinkiji.  Palkaju marujukujala,
yardijiinypapiyajukujala palkaju, kala + kirrirdilki.
Yardijiinypapiyajukujala ngari palkaju.  Watinyarrajala
kapala nyina.  Nyanungujarrajuku.  Kala kuluparntalku.
Yikalunyanu -- rdakuyijala pangini.  Watiyarla yangka
yintirdirla.  Rdakuyijala kalunyanu pangini yardijiinypa;
piyarlu -- rdaringkiji.  Palkaju marulku.  Kala -- mulyu
lirra -- ngulaji yalyuyalyi.  Yardijiinypaju ka wapa
marujukujala panujuku.  Panu yika yangka nyina

    
mulyupinkiju -- manu jaka manu palka.  Ngulaju marujuku.
Kala rdarriji -- lirraju yalyuyalyulku.  Manu mulyu.
Kuluparntalku ngulaji.  Kajika pankijipiyarluyijala
yarlkini.  Kajikarla marlaja purntunypardi.
Pankijipiyakuyijala.  Rdirikiji.  Kajika yarlkini.  Palkaju
-- kirrirdipardulku.  Kirrirdi -- wiripardu.
Yardijiinypapiyayijala -- kala ngari wiripardu kirirdi.
Lirra yalyuyalyulku -- kuluparnta.  Ngulanya rdarriji
karnalu ngarrini.  Yarlkirninjapanuyijala.

    Yurrampi, yurrampi manu minki, ngula ka
ngulyangkayijala myina, namapiyayijala,

    
namayijala, wiri, maru, ngulaji -- jakaju wirilki.  Tardu.
Ngula karnalu ngani, pama.  Nyanunguju yurrampiju..
Rdakurlangurla karlanjarla.  Rdakungkajala ka nyina --
kanunju wiriwirikirliji yangka tardukurluju kala --
lawapirdinypa, ngulaji kalu wapa kankarlu.  Namaju.. Namanu
witajala ngari kala -- nyampuju yurrampijala, minkijala.
Ngula ka wapa -- panukari kalu kankarlu.  Ngulanya
yurrampiji karnalu ngarrini.



yurrampi 

     Minki, yurrampi, ngula karnalu ngarrini namayijala.
Kala ngari -- namaju wiyajala yangka pingi.  Kala ngari
yikalu walyawana

    
wapa panujuku.  Kulaka kankarlurlangu kalu paarrpardinjarla
wapa, kulalpalu nyiyakurlu paarrpardiyarla, namaju, nama
nyampu panu yangka witawita manu wiriwiri, ngulaji kalu
nyina -- pinkirrpawangujala kulalpalu nyiyakurlu
paarrpardiyarla kilpirlikirlijapa lawajala, wapa yikalu
walyawanajuku, pangini kalunyanu ngulya wita, namangku --
witawitarlangurlu, yurrampirliji ka nyampu wirijarlu
pangini, namapiyarlujukujala -- witangku kujaka pangini.
Ngulapiyarluyijala kalu yurrampirliji pangini -- ngulaji --
kaninjarra yikalu nyina -- jakaju wirilki.

    
ngulaji kalu pama ngani.  Karlanjarla.  Pamalku kalu
ngarrini yangka -- yaliji kanunju kujakalu karlami.
Ngulawarnuju.  Pama kalu ngarrini.  Pama ngurrju nyampuju
minki.  Ngulanya minkijikarnalu ngarrini yurrampi.


Yipilanji ; Laju : Yipilanji, yipilanji
kujakarnalu ngarrini, lajujala yipilanjiji, ngulaju
ngapiringawurrpa.  Ngapirirla yangka kujaka nyina.  Purntunypari
-- kajikanpa nyanyi -- watiyarlaju.  Ngapirirlaju.  Ngula kalu
pakani warlkurrurlu, ngula kalu mani narnngungku -- watiya
witangku.  Yipilanjiji.  Yangkaju ngapirirla kujakalu pakani
purntunykarrinjakurra kujakalu nyanyi, kujaka purntunykarri,
watiyarla,

    
ngapirirla, ngula kalu pinangku milyapinyi, yipilanji
yalumpuju.  Pakani warlkurrurlulku; kalu, narnngungkulku --
wilypimani -- kankarlarra murupinyi yangka narngu wita
kalurla.  Rurrpangka.  Mani, pamalku purra warlurlangurla
ngulaju maninyjarla yipilanjiji.  Warlungka karnalu ngani.
Purranjarla.

    wapilinki, watiya kujaka wapilinki karri, manu
karrawari, ngapiripiyajukujala, palkaju, kala karrungkalku
yangka pirntinyarrarla kujaka karrinjayani.  Karrinjinani.
Panu.  Karrumiparlajala ka -- kulkurrujarra karrinjayani --
ngapirilki.  Ngulangka kujaka yipilanjiji nyina.  Kala
karrawari, kujaka pirntinyarra

    
jarrarla karrinjayani, manu wirrirlangurlajala ka karrawariji
karrinjayani wapilingki yuurrku, ngulangawurrpaji kalu nyina
pamayijala -- lajuju ngulaju wankilinyi.  Wankirlinyi kalu
ngarrini -- karrawaringawurrpaju.  Karrawari manu
wapilingkingawurrpa.  Ngulaju wankilinyi.  Ngapiri ka
karrinjayani kulkurrujarra karrungka, kala karrawari, manu
wapilingki jintajukujala yirdi + wapilingkiji --
karrawarijikijala yirdi, yirdi jirrimalku ngari ka mardani,
karrawari manu wapilingki, ngapiri ka karri -- yirdi
jintajuku.  Karrungawurrpa.  Kala -- lajujukujala kalu jinta
ngarrini --

    
yangka jintamaninjarlalkuju kujakalujana jintamanilkiji.
Kujakarlipajana nama jintamani, ngulapiya karlipajana
lajulku jintamani yangka -- ngulajukujala kalu watiyarla
jarnkujarnku nyina, yipilanji manu + wankilinyi, kala
lajulku yangka kalu nyina.  Yirdi jintangkalku panulku.
Laju; ngula kalu nyina ngapiriwarnu; karrawariwarnu.
Yalyuyalyurlangujala yika nyina nganayiwardingkiji --
ngapiringawurrpaju.  Ngapiriwardingkiji yika nyina lajuju --
yipilanjiji yangka; yalyuyalyurlangujala.  Kardirri;
yalyuyalyu kajikanpa nyanyi -- wapilingkingawurrpaju --
lajuju.  Wankilinyijala yirdiji. (Ngari) yirdijarralkuju
yikapala jarnkunyina.  Ngula karnalu pakani, wankilinyi,
ngapiripiyayijala yangka ka + ngapiripiyarlayijala
purntunykarri -- karrawariwanaju, ngula narnngu
jintangkujuku ka mani.  Yangka yipilanji -- yalumpu
ngapiringawurrpapiya.  Ngulaju watiyarluyijala narnngungku
karnalu witangku mani.  Murupinjarla kankarlarrakari.
Kulaka walyangka nyina nganayi -- yipilanji,
ngapiringawurrpa,, kankarlu ngariyika karri watiyarla
pintirrirla -- nyinami.  Walyaju lawajala yarturaju.  Kulaka
yarturarla nyina, kankarlumipa ka --

    
pirntirrirla -- yangka nyinanjayani.  Yipilanjiji.
Ngulayijala wankilinyi.  Karrawarirlaji ka nyina --
kankarluyijala.  Kulaka yarturarlangurla nyina -- wankilinyi
-- lawa.  Kala ngalkirdi, lajuyijala, ngulaji ngalkirdi
ngawurrpaju kalu ngarrini pamaju ngalkirdijiki.  Lajuyijala.
Palkaju -- kalu nyina.  Watinyarra-watinyarra -- wapilingki;
ngapiri; ngalkirdi -- palkaju kalu nyina nyanungupiyajuku.
Lajupatuju.  Ngulaju yarturarlalku ka nyina ngalkirdiji.
Walya kalu nyanyi yangka kujaka purntunpardi, kankarlu ka
luurlirrani , ngalkirdirli, ngula
ngalkirdi palka.  Kalu nyanyi.. Kulakalu palka nyanyi yangka
watiyarla kanunju

    
kala ngari walya kalu yangka nyanyi kujaka walya
purntunpardi.  Kala kulalpalu walyapurujala jingijingi
nyangkarla ngalkirdiji -- palkaju.  Yangka lajupurdinpaju.
Kala ngari kalu nyanyi walya yangka pinangku -- kujaka --
purntunpardi walya, luurlirrani ka nganjungku, ngula kalu --
karlamilki kalurla.  Palkamani kalu ngalkirdi yangka jinta
(,) palka, laju, ngulaji kalurla watiya jirrnganjalku

luurlpinyi .  Panulku kalu mani.
Pamayijala -- ngulaju ngalkirdiji.  Patutu, patutu ngulaju
lajuyijala.  Lajuyijala patutuju.  Yarturarlayijala ka
walyangka nyina, karlami kalurla ngalkirdipiyakuyijala,

    
kala watiyaju yika nyina -- piirrpiirrpa yangka
pirrarupiyayijala -- manangkarrarla.  Kulakanyina manjangka
patutu.  Manangkarrarlajala ka nyina -- patutuju --
marnangka.  Manu wakirlpirrirla.  Ngulaju lajuyijala.
Nyanungupiyajukujala palkaju yangka ngalkirdipiya.
Layirlayi.  Kardirrinyayirni.  Ngulanya patutuju.  Patutu
laju.  Wakirlpirrirla kala kujaka karri,
manangkarrarlayijala, wakirlpirringawurrpa lajuyijala.
Palkaju ngalkirdipiya.  Manu patutupiyayijala -- laju
jintajukujala karnalu ngarrini.  Kala watiyarlalku ngari
kalu jarnkujarnku nyina.  Kujaka watiyalku karri yangka panu
kalu jarnkujarnku karri yirdi.  Lajulku kalu nyina --
panulku yirdiji yangka yikarnalujana panulku ngarrini panu
manu --

    
jintamanilki.  Lajulkujuku.  Wakirlpirringawurrpaju ka nyina
-- kanunjujala.  Yarturarlangurla ka nyina wakirlpirriji,
kaninjarrakari, kankarlu ka nyina pirntirriwana.   kulkurrrlangu yangka watiyarla
-- (ka) kankarlu nyina.  Panu manu kalu nyina
warrikirdikirdi -- -- kanardikanardi kalu kankarlarra
nyinanjarrayani -- wajiyakurra.  Watiyarla kulkurrurlangu
.  Jinjirlakurlulku ka karri wakirlpirriji.
Parrkaju witajala kirrirdi.  Ngulanya karnalu wakirlpirriji
ngarrini.  Wakirlpirrijikijala -- lajuju.  Kala
yipilanjipiyajuku.  Palkaju yikalu nyina.

    

Mamupururnpa, (Mamupuururnpa ?)   ngulaji ka ngulyangka
nyina kaninjarrakari.  Mamupuurnpaju.  Wirijarlu.  Wirijala yika nyina
mamupuurnpaju.  Yinarrki wita ka nyina, purdangirli,, palkaju
yinarrkipiyajala kala wirilki mamupuurnpaju.  Wantiki..  Wurliyaju.
Panulku rdaka.  Manu kalu nyina.  Mamupururnpaju.  Ngulangku kujaka
ngulya -- pangini kanyanu kaninjarrakari.  Mamupururnparluju.  Kulakarna
yangka milyapinyi -- mamupuurnparlu ka -- nyarrpamani yangka --
kaninjarra kujaka nyina, manu kankarlu, kala ngari karna palkamipa
nyanyi, ngulya karnarla pinangku -- ngarrini -- ngula karnarla
milyapinyi.  wirijala karna manupururnpaju nyanyi.  Palkaju.

    
Yinarrkiji -- witajala kala nyanunguju --
yinarrkipiyajukujala palkaju kala wirilki wantiki.
Mamupu(uu)rurnpaju.  Rdakungkaju ka nyina
kaninjarrakarirlayijala.  Yikanyanu nyanungurlujuku pangini.
Ngulanya mamupururnpaju.  Yinarrki, yinarrki ngulaju wita.
Mamupururnparla purdangirli.  Manu wiriwiriparduyijala
yangka yikalurla nyina.  Purdangirli.  Witawita ; wiriwiri
kalu yinarrkiji nyina.  Ngulaji ka kankarlu wapa,
ngurrjumani ka, nyiyapiya mayi -- kulakarna yirdi
milyapinyi, kujakalu yangka watiyarla kardumani,
watiyakarikirra yinya wurnturu,, rdinpinyi ka kulkurru,
yinarrkirliji kardumani ka, tardulku kujaka kulkurru
kardumani kapurdu nyinanjaku, yalirla ka nyina palka
nyanungu yinarrki, yinga kulkurru waralywaralykarri miyi,
yinarrkiji, ngulajangka yangka ka yani -- nyanungunyanguwana
kujaka nyanungurlu kardumani, watiyarlalku warrkanirra,,
watiyajangka ka pinarni yani yangka
nyanungunyanguwanayijala, yinarrkiji, rdakaju panujukujala
yangka lalpurrpari nganayipiyayijala -- mamupururnpapiya.
Kala witalku ngari yika nyina.  Kankarlu ka nyina,
kaninjarrakri ka nyina walyangka yangka
mamupururnpapiyayijala kujakanyanu wita --
mamupururnpapiyarlu pangini kaninjarrakariyijala.

    
Ngulangka ka nyina.  Palkaju mamupururnpapiyajukujala kala
ngari witalku yinarrkiji.  Kujakajana kurdu panumani,
kurdurlangu kulkurru, wajiyajarrarla yangka kulkurrujarra,
ngulaji kalu witawita -- yinarrki ngulajangkaju --
wilypipardimi.  Panuyijala kalu witawita -- palkajarri
yangkaju + kulkurru.  Kujakajana -- yinarrkirli kardumani.
Kurdujangkaju kalu wirijarrimilki yangka + panulku
yinarrkiji;.  Witajangkaju..  Mukurra (ka)lu
wirijarrinjayanilki ngulalu -- yalumpupiya yangka kujaka
wirilki kardumani, yinarrkirli, wajiyajarrakurra, watiya
panukurrarlangu, ngula(yi)piyayijalalu nyanungurluju karduyi
mani  (kardumaniyi).  Yinarrkirliji.

    
Ngulanya yimarrkiji.

 Pakurujunpurrpa,  pakurujunpurrpa,
pakurujunpurrpa kujakarnalu ngarrini, ngula kalu yangka
watiyarla kankarlarra kardumani, (yinarrkirli kujaka
kardumani  ngulaji witajala) kala
wantikijala watiyarla -- tarru wiri, kujakalu ngulangka
nyina, pakurujunpurrpaju, manu kaninjarni -- yintirdirla,
kalu watiyarlayijala ngurrjumani, ngulangurlu, yanilki kalu.
Pakurujunpurrpaju.  Kanardi + panu kajikanpajana nyanyi --
yaninjakurra, yani kalu kanardi, pakurujunpurrpaju,
panujarla matini, kulakalunyanu ramparlyani, jintangkajuku
kalu kanardi

    
yani panu.  Ngulajangka kalu watiyakarikirralku yanu;.
Watiyakarirlalku yangka yingalunyanu ngurrjumani;.
Pakurujunpurrparluju;.  Kanardi kujakalu yani panu
pakurujunpurrpa..  Kulalpalu nyanu ramparlyantarla,
watiyakurra kalu turnujarri wungujuku.  Kalu yuka yangka
watiyakarirlalku kujakalunyanu ngurrjumani.  Kanunju
walyangka; kankarlarra kalunyanu ngurrjumani.
Warrkarninjarla yangka watiyarlangurla kalu kankarlarrakari
warrkarni kanardiyijalaju.  Panujuku.  Pakurujunpurrpaji;
ngulaju -- yumurrumurru -- pakurujunpurrpaju.
Yumurrumurrujala. Ngulanya pakurujunpurrpaju.

    
Yarlapama, yarla yangka kujakarlipa ngarrini miyi, yarla
kujaka nyina, ngulangka, kala -- yarlapamalku parrkangka
kujaka -- nyinami, kujaka parrka yangka -- pijara muku ngani
yarla, nyanungurluju, yarlapamarluju, lajupiyarlu kala ngari
-- lajuju karlu ngarrini yarlapamajala.  Kala lajuju yangka
panukarijala.  Kala ngari palkangku (-ra) yika marungkujala
muku ngani.  Maru ; yukuripiya palkaju,
mawurlparimawurlparirlanguyijala ka nyina;.  yarlapamaju --
yarlangawurrpalku.  Pijarangawurrpa -- yika yangka -- parrka
ka muku ngani.  Parrka kujaka muku ngani, yarla,
nyanungunyangujala ka

    
yarla muku ngani, yarlapamarluju, watiyamipalku yangka
yampimi kujaka yalumpu parrkaju muku ngani pijaraju -- --
yarla parrka ka muku ngani pijaraju.  Yirdi yarlapamarluju;.
Ngulaju yumurruwangujala, mawurlparimawurlparirliyijala,
maru; yukuripiyanyayirni.  Palkaju yangka + pijarapiyajala
kala witawitalku ngari yangka mawurlparimawurlpari --
yukuriyukuri manu marumaru yikarla nguna -- yarlapamakuju.
Warntawarntarlangu manu mawurlparimawurlpariyijala.
Yarlapamaju ngulanya yarlangawurrpayijala.

    
Kujaka pijara pardimi yangka + yukurirla, yarla,
ngulapurujuku nyanunguju wilypipardimiyijala ngarra.
Yarlapamaju.  Pijara kaji wiri nyanyi, ngulaji ka mukulku
ngani.  Yarlapamarluju.  Pijarapirdinypaju.  Muku
lirrkinypinyi yangka,  palkaju, parrkaju, yarlapamarluju,
watiyamipalku jinta yampimirra..  Ngalyipi, kujaka watiya
warirninjayani yangka kankarlarrakari, ngalyipi kujaka pardi
watiyarla, panungkajala ngari ka watiyaju pardi
manjarlangurla, manangkarrarla, warirninjarra ka yani yangka
kankarlarra, pijaraju wirilki.  Palkajuka nyina --
yunkurrmupiya, kala ngari wiriwirilki. Miyi
ngarninjawangulku kulalpalu yapangku nganjarla.  Yampimi
kalu ngawujala ngulaju.  Kulalpalu ngarnu --
nyurruwiyirlanguwiyi nyurnupaturlu lawajala.  Nganinjawangu.
Ngalyipiji.  Kala -- nyanungurla kujaka nyina
--yarlapamapiya, kujaka parrka muku ngani ngalyipi, ngulaju
ngalyipipamarlu.  Ngalyipipamarlunya ka muku nganiji
parrkaju.  Palkangkuju -- ... yarlapamapiyarlu.
Mawurlparimawurlparirlangurluyijala.  Manu -- warntawarnta
karla yangka ngunanjayani.  Yarlapamapiyakukujakalrla
nguna;.  Ngulapiyayijala palkaju -- pinajalarnarla,
marurlpari wirirlangulku.  Ngalyipipamaju.  Ngulaju kujaka
kankarlarrakari watiyajala warirninjayani ngalyipiji --
ngula ka ngani -- kankarlarra(kurra?).  Ngulanya
ngalyipipamaji karnalu ngarrini.

    
Kala wayipi, wayipi yangka kujaka -- marlungku ngani,
kaninjarrakariji, manu parrkarlangu kula, kala parrka --
yukuri kujaka muku pardi yangka -- ngapawarnurla,
yukurirlalkukujaka nyinamirra, ngapa wiripuru, ngapa
wirijangkarlakula kujaka ngapa wiriwiyi wantimirra,
ngulajangkarla ka nyinamirra muku yangka -- yukurilki,,
wayipi ka -- ngani muku -- ... wayipipamarluyijala. Yangka
yarla kujaka ngani nyanungunyangu yarlapamarlu, ngalyipi ka
ngani muku.  Parrka -- ngalyipipamarlu, wayipi ka parrka
muku ngani -- wayipipamarlu.  Ngulanya karnalu ngarrini --
jintawarnulku kalu nyina -- palkaju -- karnalujana

    
yangka -- ... wayipipama manu + yarlapama jintajintamanijala
-- ngalyipipamarlangukula -- yirdiji karnalujana
jintajintalku mani.  Nyanungupiyamipaju 
yikalu nyina kala ngari yangka -- palkalku
mawurlparimawurlpari, jintangkajukujala kapala palkaju nyina
yarlapama manu ngalyipipama kala -- puunpuunpaparntalku --
nganayiji.  Wayipingawurrpaju.  Walyangawurrpajala yika
walyarlangurla wapa -- wayipipamaju.  Yika witawiyija
kanunjujala nguna nyinami nganayiji -- -- wayipiji.  Yika
nyina walyangkajala -- ngulakalu yangka walyarlangurlaju
wapa.  Wayipipamaju.  Ngulaji ka muku nganiyijala
nyanungunyanguju -- watiya yalumpu kujaka pardi
nyanungunyangu -- wayipipamakurlangu.  Ngulaju ka muku
nganiyijala nyanungungawurrparluju.  Yarlapamapiyarluyijala.
Wayipipamarluju.  Ngulanya karnalu ngarrini wayipipamaju.
Kulakarna ngaka (ku) ngajulurlu ngarrini, wayipipama,
yarlapama, ngalyipipama, ngula kalu panungkungarrini.
Manulpalu nyurnupaturlu ngarrurnu nyurruwiyi yirdi..  Ngula
kalujana pinangku -- nyampurlulku -- purlkapaturlu manu +
kurdukurdurluyijala -- marlaja ngarrini.  Ngula karna --

    
ngajululku + karnajana pinangkuyijala -- -- pinamaninjarla
nyampukurralku kujakarna -- wangkami walypalikirra,, ngula
pina.  Pinangku karna ngarrini, kujakajulu yangka
panukarirli ngarrini,, manu yapangku kalalujana ngarrurnu,
nyurruwiyi + panukarikiwiyi, yirdi jintajuku.  Ngula karna
ngajululku ngarrini yirdi jintayijala.  Panujuku karnajana.
Yarlapama, manu ngalyipipama, manu wayipipama, kulakalu
yapangku ngani lawa.  Ngari ka kuwanarlu ngani.  Ngulaku
karla nyina nyanunguju.  Wapirti, ngarlajiyi kujaka nyina,
wapirti ngarlajiyi, manu wijaraki, wijaraki jintajuku kalu
ngarrini

    
warlpirirli.  Wapirti kalu ngarrini -- yangka kujakalu --
pintipuyu jayirti  nyina, pintipuyurlu manu
warlpirirli yijala kalu ngarrini wapirti,, ngarlajiyi, manu
wijaraki, ngulaju + Warlpirinyayirnikirlangu.  Warlpirirli
yirdingki kalu ngarrini.  Wijaraki ; ngarlajiyi.
Ngulangawurrpa, kujaka pijarayijala parrka muku ngani --
ngarlajiyi,, yarlapamarluyijala witangku,
yarlapamapiyarlukula ngari kala witangkulku --
ngurlajiyingawurrparluju.  Parrkaju ka muku ngani.  Palka
nyanungupiyajukujala kala witalku kirrirdipardu
wuurnpajukujala.  Wapirtingawurrpaju.  Ngula karnalu
ngarrini jintaju -- yangka

    
+ nyampupatupiyayijala -- wayipipamapiyarlangu.  Yika
parrkaju ngani -- wilypi pardinjarla nyanungunyanguyijala
watiya -- yaki karla watiya nyanungunyangu nyina,
ngulayijala ka parrkaju muku ngani -- nyanungunyanguyijala
watiyaju.  Yawakiyingawurrpa, yawakiyi yangka kuja ka --
parrka karrimirra -- wiriyijala, miyi ngulawarnu kujakarnalu
ngani yawakiyi, yawakiyi manu yawalyurru,, ngulangawurrpa
kujaka nyina -- yarlapamapiya, manu ngalyipipamapiya,
mawurlpari wita -- warntawarntayijala karla ngunaja.  Kala
yirdilki;. yirdikilki kularna pina ngajuluju.

    
nyanyiji karna palkajukujala.  Yawakiyirla kujakalu
nyinamija kujakalu yawakiyi parrka muku ngani.  Watiya
nyanungunyanguyijala.  Jarnkujarnku kujakalu ngani yangka
nyampurlu -- yarlapamarlu manu ngalyipipamarlu, manu
wayipipamarlu, ngulaji kalu watiyaju nyanungunyangumipajuku
muku ngani yangka parrkamipa.  Wapirtipinki kujaka parrka
ngani -- nyanungunyanguyijala.  Ngulayijala kujaka --
yawakiyirla parrkangka nyina, ngulaji ka yawakiyiji muku
yijala yarlkirninjarla muku nganiyijala ka.  Parrkaju ka --
rdilypirr + rdilypirrnganiyijala -- rdilypirryarlkirni ka.
Rdilypirrpa yangka witawita kalu paka -- kardumani.  Ngula
kalu muku yarlkirni.  Pakurujunpurrpa, kujarna yangka +
pakurujunpurrpa.  Yirdi karna ngarrini, ngulaji ka
yumurrukurlu jinta ka nyina nyanungu.  Yumurrukurluju.
Kajilpalu -- yapangku + pakurujunpurrpa mantarla, rdakangku
yangka marnpikarla, ngulajangkaju kajikalu
puturrputurrpajarri .
Purntunypurntunypardi yangka witawita.
Pakurujunpurrpajangkaju. Kularnalu rdakangku nyanyi, yangka
nyanjarla -- mani + lawa.

    
Ngari karnalu nyanyi wurnturungurlu yangka -- karrinjarla.
Kajikalu -- rdaka purntunypurntunypardi -- palkarlangu
yangka.  Wakurlangukula kajikalu purntunypardi.
Pakurujunpurrpajangkaju.  Patapinyi 
kalunganpa + marnpirninjawangu (--) lawa.  Ngulanyakajinta
yumurrukurluju nyina pakurujunpurrpa.  Kala -- yarlapama ;
ngalyipipama, wayipipama, wapirtingawurrpa yangka,
yawakiyingawurrpa, ngulaju yumurruwangumipaju kalu nyina.
Mawurlparimawurlparimipa.  Manu warntawarnta yangka yikajana
wita nguna.  Purturluwana.  Panu yalumpu ;
ngulaju yumurruwangumipa.  Jintanya yumurrukurluju --
pakurujunpurrpa.

    
watiya wiriyijala + kajikanpa nyanyi pijara, karrungawurrpa
yika karri, manu -- manangkarrarlangurlakula ka nyina,
yangka jiljawana walyiriwana ngurrjuwana ka nyina,
wurrkaliwanarlangu, punayi, yirdi punayi; wijilypi.
Watiyajala.  Kala -- parrkaju.  Yarlapiyalku wantiki.  Ngula
ka yangka -- yarlapampiyarluyijala, parrkaju mukuja ngani.
Mawurlparimawurlpariyijala nyanungupiyarluyijala.
Warntawarnta karla purturlurla -- ngunami palkayijala --
yangka yarlapamapiyaku manu ngalyipipamapiyaku.  Watiyarla
ka -- parrkaju yika mukuyijala ngani;.  Punayija;.
mawurlpari

    
mawurlpariyijala palkaju.  Purturlurlarlanguju.
Karrungawurrpalku -- karru -- karrungkajala ka punayiji
panuju nyinanjayani. Ngarijala ka karri yangka
jintakari-jintakari -- manangkarrarlaju. Karruwangurla yangka
kujaka wurnturuju nyina wurrkaliwanarlangu.  Watiya nyanungu
+ punayiji.  Kala yarlapamapiyarluyijala yika parrkaju muku
ngani.  Palkangkuju nyanungupiyarlujukujala. Kalu palkaju
nyina jarnkujarnku watiyangawurrpamipajuku. Ngulanya
karnalu -- watiyaji karnalurla jirrnganja ngarrini, punayi
manu wijilypiji. Yapangku kujakalu watiya ngarrini, kujakalu
watiya yalumpu punayi yangka --

    
jirrnganja karrimi, jirrnganja karrimi -- kulakalu ngarrini
lawa, watiya karla palkaku jirrnganja karrimi.  Ngula kalu
wangka.  Kalu ngarrini yangkaju -- kujakalu watiya yalumpu
-- jirrnganja karri.  Pinangku kalu ngarrini yangka -- yimi
rdangkarlparlku kujakalu wangka.  Pinangkalparla yangka
kujakalu milyapinyi, "kulalpa watiya yalumpu lawa
karriyarla, palkaku karla jirrnganja karri yalumpuju watiya.
Yarlapamakuju yangka yarlapamarlangkuju" kajikalu kuja
wangka.  Ngulanya kalu -- ngarrini -- watiya yalumpuju
kujakarla jirrnganja karri.  "Ngula karla jirrnganja karri
watiyalku

    
ngula + palkalku."  Kajilpalu kuja yangka wangkayarla, yapa,
"watiya yalumpu karla palkaku marda wijilypiji jirrnganja
karri.  Watiya." Ngula watiya kajikalu kanunju ngarrini --
kala kajilpalu wangkayarla -- yaruju yangka, kujakalu --
panukari(rli) yangka kankarllurlangu ngari wangkamirra kutu
yangka yariji, "parrka yalumpu, punayi kujaka karrimi, karla
jirrnganja karri.."  Ngula karla palkaku jirrnganja karri.
Yarlapamarlangukuju yangka. Kajikalu yarlapamarlamguju
kujarlu -- "Yalumpu karla palkaku jirrnganja,,."  Ngula kalu
ngarrini yangka kankarlu --

    
kajikalu wangkamirra kankarlulku.  Kala watiyaku kajilpalu
wangkayarla, ngula jintajuku kajikalu wangkamirra kujayijala
-- "watiya yalumpu karla palkaku jirrnganja karri.
Yarlapamaku."  Kajipanpa ngapa palkakurlu yirrakarla,
pilikantirlangu, yurdingka, yangka malikikijaku, ngapa palka
kurlu, ngula kajikangku -- payini yapakarirli yangka
kujarlu, :ngapa manta -- yali watiyarla kujarna yirrarnu
kankarlu.  Pilikantirla ka ngapa karri."  Kajika yapakari
kuja wangka, "lawa," "lawa -- palka ka karri pilikantirla ;.
Ngapaku karla palkaku ;.  Jirrnganja

    
karri pilikanti yalumpu watiyarla;. manta palka;. palkaku
karla jirrnganja karri ngapaku, watiyarla pilikanti
yalumpu..  Karla jirrnganjakarri;."  Ngapa, palka ka karri.
Pilikantirla. Ngapaku, palkaku karla jirrnganja karri --
pili kanti yalumpu.  Watiyarla.  "Yali manta wurnturu",
kajipanpa yirrakarla, nyiyarlangu yangka, kuturlangu
kajipanpanyanu yirrakarla wuwrnturu, ?o kuturlangukula,
kajilpangku payikarla yapakarirli -- "nyarrpararla,
nyarrpararla watiyarla kujakarla watiya yali

    
jirrnganja karri.  Manja."  Manja marda kajipanparla
ngarrikarla ngalkirdirlangu marda kajipanparla ngarrikarla.
Ngula kajikangkulu kujarlu ngarrini -- "ngalkirdi yali
kujakarla wajiya jirrnganja karri nyanungukuju."  Ngulanya.


    

 
Jirrnganja : :  : ngapa ka
karri -- pilikanti yalumpurla;.  Palka;.  : Yuwayi, ngapaku
karla palkaku + jirrnganja karri.. Yalumpu..  : 
watiya yalumpu, palkakurlu ka karri yarlapamakurlu.  Palkaku
karla watiya jirrnganja karri..  Palkaku karla yalumpu watiya --
yirrkirnpa (=jirrnganja) karri.  Watiya karla palkaku karri,
palkakurlu ka karri, palkaku karla -- jirrnganja karri,palkaku
karla yirrkirnpa karri watiya yalumpu.   Pilikanti yalumpu,
ngula karla jirrnganja karri ngapaku.  Pilikanti yalumpu --
ngapakurlu ka karri.  Pilikanti ngula; ngapaku karla yirrkirnpa
karri.  Ngula pilikanti, ngapakurlu ka karri. Ngula pilikanti,
ngapaku karla jirrnganja karri.

    

 Ngula kujakarla jirrnganja karri, ngapaku pilikanti,
ngula kujakarla -- yirrkinpa karri, ngapaku, pilikarri(?)
ngulaju + jintajuku -- kalu wangka jaru wirrkardu.
Marrnkurrpa kalu wangka. Kujaka karrimiji ngula marnkurrpa
kalu wangka.


 Yirrinji, :  Purrkurlu, ,
purrkurlu ngulaju -- yirrinjiyijala wiri.  Palka kirrirdi;
wantiki wiri, yarlkirninjapanujukujala kuluparnta, mulyuju
yalyuyalyulku. Manu lirra.  Kuluparnta.  Yirrinjijikijala
kala ngari kalu yirdikari ngarrini -- jintakarilki yangka --
wirijarlu.  Karilki yangka -- wirijarlu.  Kirrirdimpayi --
purrkurluju kalu ngarrini.  Purrkurluju; kala yirrinji,
yirrinji witayijala.

    
jintajukujala ngari yangka wirirlanguju kalu ngarrini
yirrinjijikijala kala yirrinjipardukariji witayijala ka
nyinami.  Wita yirrinji,, karlangujarraparnta --
yirrinjiyijala, kalu ngarrini, kala karlangujarraparntajala
nyanunguju yirdi.  Lirrajala yika -- jirrimakurlu nyina.
Kuluparnta. Jintakari ka waru nguna, (narnarpa 
karri yangka,) jintakari ka warru ngunamiyijala lirraju,
ngula ka narntirnkarri.  Kuluparntarlku. Purdangirli ka --
jakangka kankarlarrakari wita -- yiri -- karrimi.
Kuluparntayijala.  ngula ka kankarlarrakari --
narnarn-narnarnwapa -- nganayiji.  Karlangujarraparntaju.  Kala
jukarurrujala yika wapa yirrinjiji kirrirdi.
Lirrajarrakurlujala

    
ka nyina -- karlangujarraparntaju.  Manu ngirnti
kankarlarrakari ka -- jukakarrinjinani.  Yirrinjipardukari
wita, yalyuyalyu kujaka witanyayirni nyina, ka
wuruly-wurulyparnkanjinani ka wita, purrkurlu wiri ka nyina,
yirrinji ka nyinamirra wiriyijala.  Kujakarla purrkurluku
purdangirli nyina -- yirrinjini.  Kala ngulangkaju ka --
yirrinjipardukarirlaju -- witalku nyina yalyuyalyuju.
Yirrinji witayijala.  Palka nyanungupiyajukujala yangka --
yirrinjijikijala kala ngari yalyuyalyulku wita.  Yirdilki
yikalu + palkaku yikalu jarnkujarnku nyina yangka --

    
wiri manu wita.  Manu wiriparduyijala -- kulkurrurlangu
kujaka nyina.


pirilyipirilyi, : Pirilyipirilyi, ngulaju
palkaju maru.  Tardu. Tardujala ka nyina pirilyipirilyiji
palkaju maru.  Walya ka pangini kaninjarra kujaka yuka --
ngula ka purdangirliji jurnpuyirrani kanyanu --
kankarlarraju kanyanu jurnpuyirrani. Kaninjarrakari kujaka
yuka, kajilparlipa nyangkarla. Lawa.  Nyanjawangurlu.
Kajika nyina kaninjarra wurulypa ka nyina -- ngaka ka wilypi
pardi.  Kujaka wapamilki.  Pirilyi-pirilyiji, marujala
palkaju.  Pinkirrpajala kajika

    
paarrpardijala,, kala purturluju -- pirrjirdilki maruju.
Wapamiji ka ngulajukujala -- walyangkajala. Maru,
purturlurla kuja ka wapa, ngulaji karla pinkirrpajarrapiya
parntarrinjinani.  Purturlurlaju.  Marujarrajukujala.
Wurliyakurlu ka wapa, rdakakurlu palkakurlu,
pirilyipirilyiji..  Marntarlardilypirrungu, maru kujaka
nyina marntarlrdilypirrungu, pirilyipirilyipiya --
pirilyipirilyiji wantikijala rdangkarlpa, tardujala ngulaju,
kala kirrirdijala marntarlardilypirrunguju, yika warru
parnkanjinanirlangu ngurruwana, yangka watiyakurra ka
pirrimani, kujaka watiya muku yarlkini, rdilypirrpa ka muku
yarlkini

    
watiya rdilypirrpakarda, kujakarla marlajalku linjijarri
yangka watiya, lirrangku yiringkijikijala.  Pinkirrpaju ka
ngunamirra pirilyipirilyipiyajuku yangka -- kujaka
pirilyipirilyi nyina, marujukujala pirrjirdi, kala ngari
pinpinpalku -- kanyina marntarlardilypirrunguju.
Pinkirrpaju -- pinpinpalku yika nyina.  Warru parnkanjinani
ka.  Ngula ka watiyajurdilypirrinyi yangka watiyakurra
kujaka pirrimani;.  Watiya ka muku rdilypirrinyi.
Kanunjungurlu (;) kankarlarrakurra ka muku rdilypirrinyi
watiyaju marntarlardilypirrungurlu -- marungkujukujala
palkangkuju. Ngula ka yangka watiyarlanguju linjijarrimilki.
Yika yalumpurluyikila

    
kila muku ngana marntarlardilypirrungurlu -- watiya ka muku
rdilypirrinyi..  Ngari ka + linjijarri watiya panukari,
watiya panukari ka linjijarri yika
marntarlardilypirrurngurlu muku rdilypirrinyi.  Rurrpa
yangka panu.  Purrurdujinpa, kujaka milyingka nyina, manu
watiyawanarlangu kankarlu, kulapanpa parrangka nyangkarla,
kajikanpajana -- panu -- nyanyi ngaka, watiyakari-watiyakari
kujakalu -- warru parnkanjinani, jarrakurra warlukurra
kajikalu turnujarri, jarra warlu yangka kajipanpa
yarrpikarla wiri (,) kajikalu ngulakurraju -- panujarlu
wantiwanti ngurungurluju.

    
watiyangurlu.  Watiyawana kajipanpa nyangkarla, kajikanpa
murdukayipiya purdanyanyi.  Murdukayipiya kajipanpa
purdanyanyi watiyakari-watiyakari yangka kajilpalu
wangkayarla panu.  Manu warlu kajipanpa kutu yarrpikarla
warlu ngulakurra kajikalu turnujarriyijala panu.
Wantimi kalu warlukurra.  Purrurdujunpaju.  Palkaju ka nyina
-- puyurrpuyurrpa, karntawarra-karntawarra kalu palkaju
nyina panukariji.  Puunpuunpajala; karntawarrakarntawawa
kalu nyina.  Yurnungkapilyirripiyalku yangka (
pirilyipirilyipiya ) pirrjirdiyijala --
yurnungkapilyirripiya, yurnungkapilyirri kujaka

    
nyina ngulaju wiyajala, nyampuju -- wirijala,
purrurdujinpaju, palka karntawarrakarntawarra, manu
puunpuunpa.  Puyurrpuyurrpa kalu nyina.
Pinkirrpakurlujukujala, pinkirrpa yangka yumurruwanguyijala
kala ngari yalumpu nganayi pirilyipirilyipiya(yi)jala.
Kujaka maru nyina kankarlumparrarnu -- ngulapiya.  Ngulanya
purrurdujunpaju -- kala kajikanpa murdukayipiyalku panujarlu
purdanyanyi mungangkaju.  Watiyakari-watiyakari.  Kala
yurnungkapilyirri, ngulaji witajala.  Jintilyikapiya
marumarurlangu kalu nyina.  Marumarurlangujala.
Yurnungkapilyirriji, ngula ka -- kajikanpa wangkanjakurra
purdanyanyi,, manu palkakula, yurnungkapilyirriji,

    
marupardujala wita..  Jintilykapiyalku.

 Jintilyka, :  Jintilyka, ngulaju wirijarlu ka
nyina jintilykaju.  Kujaka warru paarrpardi -- walyangka ka
pirrimani.  Kankarluyijala ka wapa.  Kankarla ka wapa; ngula
ka walyangkalku pirrimani jintilykaju.  Mirrijiji
kirrirdijikijala, tapurljarrimilki ka 
ka, wurliyaju, kujaka paarrpardimi yangka ngula ka
kirrirdiralku jarri -- wurliyaju.  Mirrijiji.
Yurnungkapilyirrirlangu kujaka -- wita nyina, kujaka
ngularlangu paarrpardi, wapami ka kankarlu, jintilyka ka
nyampu wiri wapa ngulapiyayijala.  Kujaka paarrpardi.

    
kala jintilyka kulaka wangkalku -- kala yurnungka pilyirriji
ka wangkajala. Mungangka manu parrangka kajikanpa
purdanyanyijala yurnungkapilyirriji.  Jintilykaju wapany/
wangkanjawangujala.  Lawajala.  Kulalpa wangkayarla --
wapami ka, paarrpardimipa ka.  Palkaju -- jiilparijiilpari

yangka marumaru yangka wita
karla nguna, pinkirrpawanarlangu -- purturlurla, manu
piirrpiirrparlangu yijala puunpuunpa walyapiya, palkaju kalu
jintilykaju, ngulanya jintilykaju.  Jintilyka, kujaka
wurliya parnka, ngulaji ka -- parnkanjarlaju -- wurliya
wurrkijini,  ngula ka yangka pirrimanilki,
walyakurra,

    
pirrimaninjaku murnma, kujaka kankarluwiyi -- walya kutu
yanirra(,) ngula ka wirliya japi(u?)japi(u?)jarrinjarra
yanilki.  Yinga yangka -- walyakurralku pirrimanirra.
Ngulakurnganti kujaka wurliyaju japijapiwiyi -- jarrinjarra
yani kutuju.  Walya kutulku yangka yinga pirrimanirralkuju.
Yuljulju , jintilykapiya, ngulaju palkaju
yukuri-yukuri.  Palka -- pinkirrpa; ngulaju yukuriyukuriji
ka nyina.  Panujuku.  Wurliyarlanguju.  Wurliyajarra,
ngulaju kirrirdiyijala ka nyina.  Jintilykapiya.  Kala
yukuriyukurilki ka nyina palkaju.  Manu
mirrijijarrarlangukula wurliya.  -kurra ka nyina ;
yukuriyukurijiki.

    
Marnangka ka yukurirla nyina, yipirirla ka nyina yukurirla.
Kajilpa nganta -- ngantarla ngula nantuwurlangurlu,
pulukurlangurlu (,) kajika (nganta(?)) ngulajangkaju pali --
kajilpa yangka marnangkajinta nganjarla yuljulju,,
yukuriyukuripiyayijalaju yika nyina nyanunguju palkaju,,
yuljuljuju..  (Yirdi yuljulju..) ngulajangka
nganta -- kajika pali nantuwuju.  Manu pulukurlangu kajika
pali ngulajangkaju. Kuja kalu yapakari ngari wangka manu --
walypalirlanguyijala.  Kuja kalu wangka.  Kularna
ngajurlangurluwiyi nyangu; palinjakurra yangka pulukurlangu
+

    
manu nantuwu nyanungujangka -- yuljulju jangka.  Kala ngari
yikalu wangka -- pina marda.  Ngajujurlawajala --
nyanjawangujala. Palka all(right) -- ngulajukujala karna
palkaju nyanyi, yuljuljuju, yukuriyukurijala pinangku.  Kala
ngulajangka kularnajana nyangu -- palinjakurralku yangka.
Pulukurlangu -- manu nantuwu.


wita ka pirilyipirilyi nyina maru, kala minyinjirri
, minyinjirri kujaka wapa --
marnangawurrpa (,) marnangka ka kanunjumparra nyina,
warrkarni ka marnarlangurla, wapami ka marnawana mipa
nyanunguju, minjirriji, ngulaju -- wurliya ; panukurluyijala
rdakakurlu.  Manu

    
wiripardujala kirrirdi.  Yangka wurliyaju.  Palkaju
wantikijikijala wiri.  Tardu.  Wapamilki k
marnakarimarnakari.  Kulalpa paarrpardiyarla lawajala.
Walyawanamipa ka yuka, ngulyangka yangka ka nyina, ngulya
nyanungunyanguwangu ngari ka -- ngulyangka
wiriwirikirlangurla kutu yuka.  Yapakarikirlangurla.
Marnawanajala ka nyinamiji.  Marnangka ka yuka
kanunjumparra. Manu ka wapa.  Minyinjirriji, palkaju ngulaju
-- puunpuunpa ka nyina.  Yangka walyapiya -- walya
jurdupiya.  Palkaju.  Kulanganta walya jurdujangka kajikalu
nyanyi -- kala palka ngari ka wapa jurdupiyakurlu

    
nyangujuku.  Jurdu yunmurntupiya.  Palkaju.  Puunpuunpa.
Minyinjirriji..  Ngulaji ka marnamiparlajuku nyina
minyinjirriji.  Ngulanya minyinjirriji marnangawurrpa kalu
ngari ngarrini.  Ngaka kapirnangku pina yirrani nyanungu
minyinjirri..  Kajirli yani yangka wirlinyi, ngula yilparli
palkamantarla marnangka. Yilpanparla pinalku nyinakarla --
yangka kajilparli jintarlangu palkamantarla marnangka.


Lirrirnpa, wiriwirijala, lirrirnpaju kalu nyina,
watiyarla kujakalu wangka, nyinamika watiyarla,
pinkirrpakurlulku.  Pinkirrpamipa ngari yangka
yumurruwangujala.

    
watiyarla ka nyina -- parrkarlangurla, ngula ka wangka
mungamiparla manu parrangka.  Milpaju wirilki.  Lirrirnpaju.
Ngulaju ka watiyamiparlajuku yangka -- Nyinami.
Lirrirnpaju.  Parrangkarlanguju -- palkajala kajikanpa
nyanyi watiyarla ka ; wita maarrparntarri.  Puta ngari
wirijala -- palka yika nyina lirrirnpaju.  Mungangka
kajikanpa purdanyanyi wangkanjakurra, parrangkarlangu ka kutu
wangka.  Lirrirnpaju.  Palkaju puunpuunpalku lirrirnpaju.
Wirliya yangka panuyijala kalu witawita nyinami.
Panukaripiya.  Lirrirnpaju. Ngulanya lirrirnpaju karnalu
ngarrini.  Watiyangawurrpa.  Linjirlangu kajikanpa nyanyi,
lirrirnpaju, watiyarla yangka,

    
kujaka tarnnga watiyarla yali nyina, ngularlangurlaju ka
pali.  Linjilkiji kajikanpa nyanyi tarnngaju ka(rla)
watiyarla/ wanyanyparntarri .  Yika
wanyanynguna tarnngajuku.  Watiyarlaju yika yangka --
wanyanynguna tarnngajuku. Linjilkiji.


Marnangawurrpa, yangka yarlapamapiyajala ; jintajuku
kujakalu yangka -- ngalyipipamarlangu nyina, kala
marnangawurrpa kujaka yawirlararla  nyina
kankarlu, ka muku ngani yawirlarayijala yangka,
nyanungurluju, ngulaka yikalu panu nyina, marnapirlpirlpaju,
ngulaju marna(pirl)marna(pirl)pa.  Yangka wayipipamapinki

    
kujakalu nyina ; yirdi panu ; marnangawurrpa kalu.  Nyianami
panuyijala.  Yawirlararla kujaka kankarlu nyina --
marnapirlpirlpaju.  Jintajukujala, yirdi kujakalu
yarlapamapinki nyina,   Ngulayijala kalu ngarrini marnapirlpirlpaju.
Marnapirlpirlpaju ngari marnangawurrpalku kujaka nyina
marnamiparla.  Nyanungunyanguyijala ka marna; kankarlu
yangka -- yarlkini.  Yawirlara.  Ngulanya karnalu ngarrini
marna(pirl)marna(pirl)paju.


kala pintapinta, kujaka yangka -- watiyarlangu
tardayani, mardukuruwana,

    
yangka watiya ka ngurrju nyanyi ngularrarla ka nyina
pintapintaju, pirrimani ka, pinkirrpakurlujala ka kankarlu
wapa,, manu walyangka ka pirrimani, watiyarla, kankarlu ka
paarrpardinjarla wapa, mardukuru yangka mardukurukurlu
kujaka watiya karri, ngularlangurla ka kankarlarni
tardayani.  Miya marda yika ngani yangka -- kurnpupiya.
Pintapintarluju.  Ngulaju -- palkaju ka nyina --
yumurrumurrujala wita.  Manu mawurlparimawurlpari.
Ngurrjujala pintapintaju.  Karntawarrakarntawarra ka nyina
palkaju kalu; kardirri; maru; pintapintaju;.

    
yangka mawurlparimawurlparilkiji witawita, manu
jiilparijiilpari.  Ngulaju; yumurru+murru yangka puunpuunpapardu
wita.  Yika kankarlujala paarrpardinjarla wapa.
Pinkirrpakurlujala.  Watiyamiparla ka pirrimani manu --
mardawanarlangukula yangka walyawanarlangu.  Mardukurukurra
yangka watiyarla kujaka mardukuruparnta karri.
Wurrkuljukurlurlangu, ngulangka ka -- panu pirrimani
kankarlarniji, yingalu yangka yalumpu -- miyi marda nganiyi
nyanungunyangu.  Mardukururlaju..  Pintapintarluju.
Ngulanya pintapintaju karnalu ngarrini.  Jintakariki,
yirdiki kujakarnala warrimi, jurru wiri, palka ka kirrirdi
nyinamirra.  Wita wuurnpa kirrirdi.  Pinkirrpa

    
jarralku kirrirdi wirijarra.  Ngula ka kankarlu wapa,
pirrimani ka watiyarla parnkangka.  Kirrirdimpayijikijala
palkaju.  Pinkirrpajarralku -- wiriji -- manu jurru.
Witalku wuurnpa.  Yirdikilki karnarla warrini -- kularna
yirdiki pina nyina.  Nyanungukuju -- palka kujaka kirrirdi
nyinamirra, pinkirrpamipa -- wiriji kirrirdiji.  Manu
jurrumipa wiriji.  Ngulakuju karnarla warrini yirdikilki.
Nyanunguku kujakarnala yirdiki warrini, ngulajika --
ngapawanarlangu katumparra wapa, ngapangawurrpa, yakirirla
ka pirrimani yangka ngapangka ramarrarla kutu, manu kalu --
julyurlparlangurla kula kankarlarni tarnngaju pirrimani,
kaninjarni (yinya) ngapangkaju,, ramarrarla kalu

    
yangka -- yakirirla pirrimani.  Ngapangka kutu.  Karnajana
nyanyi palkaju.  Nyanunguju kujarna -- wajawaja manu
yirdiji. Ngulaku kujakarnarla warrini.

 Jintilykapinki yangka yalumpurra, jintilyka --
yuljulju, jintilyka; yuljulju; pintapinta; nyampu
ngapangawurrpa yangka kujakrnarla yirdiki warrini; ngula
kalu -- jintangkalkujukujala nyina panujuku.  Yangka yikalu
wapa -- kankarluju.  Karnalujana jintamani witawitaju.
Witawitajuku panujuku.  Kala ngari yangka jintangkalku
yikalu muku nyina -- ngulajukujala kalu yirdiji jarnkujarnku
nyina..  Yirdimipaju

    
yangka panukari kujakalu yirdi jarnkujarnku nyina,,
ngulayijala kalu nyampu yirdi jarnkujarnku yijala nyina
witaju.  Witawitaju.  Jintangkalku karnalujana palkamipaju
yangka -- ngarrini -- karnalujana jintamani witawitajukujala
karnalujana ngarrini -- jintakumarrarnijiki.  Wurrkuljukurra
yangka, kujakarnalujana palka(ju) nyanyi, kujakalu
yalkurrnguku marda turnujarri ngarninjaku, ngulaji
karnalujana yangka panulku turnunyanyi yangkaju --
yalkurrngukurrarlangu.  Yikalu ngani marda yalkurrngukula
yangka yurrkuljuwarnu.

    
wurrkalirlangukurra; wapurnungkukurra kalu turnujarri.
Ngula karnalujana yangka-- panulku nyanyi -- yirdi yangka
yalumpuju witawita kujakalu turnujarri.  Yingalu nganiyi
marda yalkurrngu -- ngulaku kalu turnujarri yangka
palkalkuju kujakarnalujana nyanyi jintangkalku.  Kujakalu
jintajintajarri.  Parntipura  yikalu ngurrju
yangka -- parntinyanyi yikalu.  Ngulaku yikalu turnujarri.
Wurrkuljukurra.  Ngulangka karnalujana palkaju ngarrini
yangka -- yikarnalujana palkalku nyanyi yikalu turnujarri.

    
Pintapinta, yirnta(lyapi)yirnta(lyapi).
"(yi)rntalyapilyapi", ngulaju -- yarrmajirrirli kalu
ngarrini; warlpirirli kalu ngarrini.  Jintangkajuku.
Pintapinta languyijala kalu ngarrini yanmajirrirliji, manu
yirntalyaoilyapi.  Warlpiri -- yirntalyapilyapi;
pintapintayijala.  Jintamani kalujana yangka yirdiji,
panungkujuku yanmajirrirli manu warlpirirli.  Jintajukujala
nyanungu.


 Marlu karnalu yangka luwani, ngula luturlangukurlu
wirikirli.  Lutu wiri.  Tardu.  Karalykaralypalku palkaju.
Wita.  Wurliya panujala.  Witaju yangka kaninjarni --
witawita.  Manu lirrawanarlangukula.

    
Kujaka ngulangku -- Yalyu ngani marlu. Yikarla tarnnga
parntarri -- yalumpurlaju -- yumurrurla karla nyina.
Miyaluwanarlangu.  Yakaju, lutujukujala ngari kalu ngarrini
-- marlukurlangu.  Marlukurlangu; kanyalakurlangu.
Kanyalakurlangurla kajipanpa pirnkingka yukayarla, ngula
kajipanpa nyanyi pirnkirlangurla yangka -- lutu panu.  Manu
yaka -- kanyalakurlanguju.  Marlupiyakurlangujukujala
marlujarrarlu mardani jirrimarlujuku.  Palkaju
yikarnapalangu nyanyi -- yangka yikarnalu luwarnirlangu --
kanyala manu -- marlu.  Makitirli.  Ngula karna yangka

    
nyanyi.  Lutukurlu nyampu wiriwaja lutu karla wapami.
Marlukuju.  Manu kanyalarlangukukula. Ngulanya.


  Yangkaku ngapangawurrpaku kujarnarla
yirdiki puta warrurnu -- ngularna mannginyangujuku,
pinkirrpa yangka kirrirdi -- wirijarra, palka wita wuurnpa
kujaka kirrirdi nyinamirra,, ngulaju ngirntiwararra.
Yirdiji -- ngirntiwararranya.  Yangka kujaka ngaparlangurla
-- ramarrarla pirrimani nyanunguju.  Ngirntiwararraju.
Ngirntiwararranya karnalu ngulaju ngarrirni.

    

 :
Yapa, yapa karlipa ngulaju wapami.  Walypali; ngula kalu
wapamiyijala.  Yapa marnu walypali karlipa + wapamiyijala.
Maliki, ngula ka wapamiyijala. Marlu; wapamiyijala. Kanyala;
wapamiyijalaka.  Yapapiya, walypalipiyayijala kalu wapami.
Maliki; ngulaju ka wapami-yijala.  Minja, ngaya, ngulaji ka
wapamiyijala.  Yapapiya manu walypalipiyayijala.  Wampana,
ngulaji ka wapamiyijala.  Yangka walypalipiya manu
yapapiyayijala.  Rapi; ngulaji ka wapamiyijala.
Walypalipiya manu yapapiyayijala.  Walpajirri, ngulaji ka
wapamiyijala.  Kulalpa nyinakarla -- watiyapiya,

    
wapamiyijala ka walpajirrirlanguju.  Wakulyarri, ngulaji ka
wapamiyijala. Wapamiyijala ka wakulyarriji kulalpa
nyinakarla nyinapiyarlangu (;) yangka watiyapiya kujaka
karri;.  wapamiyijala ka wakulyarriji.  Yinarlingi,
pirnkingawurrpa, ngulaju ka wapamiyijala.  Miyiyijala ka
ngani -- yapapiyarlu walypalipiyarlu.  Yinarlingirliji.
Pulalypa pirnkingawurrpa, ngulyangawurrparlangu manu yika
nyina, ngulaji ka wapamiyijala.  Kulalpa -- watiyapiya
nyinakarla karriyarla;. lawa.  Kuwana; ngulaji ka
wapamiyijala. Miyikiyijala kanyanurla -- wapami.  Yapapiya
manu walypalipiyayijala.

    
nyinjirri, wapamiyijala ka.  Jirrpinta; karnari; mirnirri;
ngulaju kalu wapamiyijala.  Yapapiyayijala kalu wapami muku.
Kujakarlipa -- walypali yapa wapa wurliyajarrakurlu,
ngulayijala kalu wapa.  Witawitaju.  Lungkarda, japantarra,
ngulaji kapala wapa miyijala.  Japantarrarlanguju.  Puluku;
nantuwu; kamurlu; tangkiyi; miyurl ; ngulaji kalu
wapamiyijala.  Miyiyijala kalu wapanjakarrarlu ngani.
Ngulapaturluju.  Kujakarlipa -- yapa walypali karlipa wapa,
ngulaji -- wurliyajarrayijala.  Nyampu kalu
wurliyakurluyijala panu kari wapami.  Witawitarlanguju.

    

 

 Yankirri, parrulka, yakal-yakalpa,
(yankirriyijala yakalpa ngari karlipajana ngarrini yangka
witawita, yankirriji wirijarlujala) ngula yikalu muku
wapamiyijala,, yankirri; parrulka; ngamirliri; ngapilkiri;
Puntaru; Yunkardakurdaku; wiringarri; kuurrkuurrpa, ngula
kalu + muku wapajuku kalu.  Walyangka manu kankarluyijala
nguruwanarlangu.  Warlawurru, kirrkarlanji; purlapurla;
wiinywiinypa; purlapurla ; ngula kalu kankarluyijala muku
wapa.  Warukupalupalu; yanjipiyi; ngulaji kankarluyijala
kalu muku wapa -- kulalpalu nyinakarla yangka watiyapiya
karriyarla, tarrnga kujaka watiya manu mingkirri nyina,

    
manu marna, ngulaji kalu tarnngajuku nyina jarnkujarnku.
Pirlipiyayijala kujaka pirli parntarri tarnnga, kulalpa
pirlirlangu warru wapayarla, lawa.  Watiya kulalpa warru
wapayarla;.  Lawa.  Warrilyi watiya; kulalpa warru
wapayarlayijala lawa.  Manja ngalkirdi -- kulalpalu ngularra
wapayarla (;) lawa.  Kujaka linjijarri, ngaka ka warlpangku
kanyi -- kujaka yangka warlparlangurlu -- payi wirijarlurlu
rdilykipijini watiya, ngulamipa ka ngaka kanyi warlpangkuju
yangka wurnturuju.  Kijinirra ka.  Kala kulalpa
wapayarlalku;.  yarturakurlu kalu yalumpuju tarnnga karri
watiyaju.  Wurrkalirlanguju.  Wapurnungku -- ngapiri --
karrawari kulalpa wantiyarla/ ?ah: yantarla -- lawa.
Wantimiji ka ngaka linji..  Kujaka linjijarrimi yangka
watiya ngaka ka ngula wantimi. Mingkirri yaninjawanguyijala.
Marnarlanguju.

    
Pirli yaninjawanguyijala -- kulalpa wantiyarla.  Yapamipa
karlipa wapamiji.  Yapa walypali karlipa wapa.  Ngulanya.
Jiwilyirrilyirri, jinjiwarnu, nalyurralyurru, nalyurrajurru,
pinparlajarrpa, yinjirnmarri, (yangka jiyiki,  kurlurukurluru, manu kurlukuku -- jintajukujala,
ngula kalu kankarluyijala nguruwana muku wapa.  Manu
walyangka.  Yapapiyayijala.  Kulalpa nyinakarla ngula
watiyapiya (;) lawa.  Wapami kalu kankarluyijala.  Wangarla;
wangarla ka kankarluyijala wapa, kirlilkirlilpa, kakalyalya,
yurrarnti, ngula kalu kankarlumipajuku muku wapa. Manu
walyangka.  Yirrarntirlanguju.  Kirlilkirlilpa --
kakalyalya.  Kurluparri ka wapa, nyinjirri kalu wapa, pakuru
kalu wapa, mala, purdujurru, ngurnngurnpa, ngula kalu
wapamiyijala,, puujuma, wapamiyijala ka,,

    
puujumaju,, warrarna, ngula ka wapamiyijala,, warlura,
wapamiyijala,, warlura yangka wita,.. Kalwa, murlupupu
wirijarlu, ngapangawurrpa, marukurru, jipilyaku, ngula kalu
muku wapamijiki.  Walyangka; ngapawana kalu wapa;
parrulkapiya manu yangka kirrirdimpayi, kakarda kirrirdi,
kujaka warlpiriwangu wurnturupirdinypa nyina
warlpirikirlanguwangurlajala ngulaju, wurnturu kujaka nyina
-- -- Nyina mayi kalu ngarrini -- puruulka, kujakalu ngarrini, kirrirdimpayi, parrulkapiya --
ngulaju ka wapamiyijala. Ngurnngurnpapiya kujaka yangka
wirijarlu nyina, kanyalapiya, ngulaju ka wapamiyijala.
Yirdilkirna wajawajamanu.  Kururrungu  kalu ngarrini nyanunguju.  Kururrungu kujaka
wapa,, kuwanapiya yangka -- jarrampayi, wirijarlu -- ngulaji
ka wapamiyijala. Mukujuku

    
kalu wapa.. Ngula kalu muku wapamijiki nyampuju kuyu yangka
witawita yirdi kujakalu panu jarnkujarnku nyina, ngulaji
kalu wapajuku.  Wapami ka marntarlardilypirrungurlangu,
watiyawana manu -- Kankarlukula + paarrpardinjarla wapa
nguruwana, pirilyipirilyi ka wapa, minyinjirri ka
wapamiyijala, yinarrki ka wapamiyijala, mamupururnpa ka
wapamiyijala,, minini, (yangka wijakuyu) ngulaka
wapamiyijala.  Jungunypa ka wapamiyijala.  Munyupurru,
(yangka jajina,) ngulaji ka wapamiyijala.  Yapapiyayijala.
Yumangi kalu wapa, jintilyka ka wapamiyijala,
yumangipiyayijala yangka yumangi wirijarlu, purrjurlangu,
wirrirli, ngulaji ka wapamiyijala.  Kiwinyiwinyi ka
wapamiyijala.  Paarrpardinjarla.  Witawita yangka yalumpu,
ngulaji kalu wapamijiki muku.  Panujuku

    
kalu witawitaju wapamiyijala.  Pakupakurlangu, ngulaji kalu wapamijiki.
Jalalapinypinypa, wapamiyijala ka.  Witawita yangka yalumpukula kalu
muku wapami.  Kulalpalu nyinakarla;.  Watiyapiyarlangu + karriyarla
tarnnga;.  Lawa.  Watiyanya ka karri tarnngajuku.  Jurlpu nyampu
witawita panu, ngulaji kalu wapami.  Warlura, palka maru, ngirnti wita
maru, wanarrijarrarlangu -- manu -- rdakajarra, ngulaji+ maruyijala.
Karnaripiyalku.  Karnariji wirijala kala ngari -- witalku yangka maru
-- kirrirdipardu.  Marujukujala.  Kula yumurru maruju kala ngari
yumurruwangu yangka palkamipa yumurruwangujala -- warluraju.
Marumipajala ngari palkaju.  Milpaju kardirrilki.  Milpajarramipa ngari
yangka.  Kanunju milpamipa.  Milpangka kankarlurlanguju yangka

    
marujukujala nyanunguwanarlangu.  Warluraju, wilypirirla ka
nyina witawitarla, manjarlangurla, ngula ka yangka
wapamiyijala.  Wapamilki ka.  Yikanyanu -- kuyu marda pinyi
yangka yumangirlangu -- nyanungurluju.  Puulymardani
watiyawanarlangu.  Ngula ka yika wapamilki.  Wilypiringirli
jitinjarla.  Ngulanya warluraju.

:

 Kakarrara, :  Kakarrara, kakarrara karnalu
ngarrini -- kujaka wanta pardimirni.  Ngulanya karnalu
kakarraraju ngarrini.  Karlarra, karlarra karnalu ngarrini
-- kujaka wanta yukamirra.  Ngulanya karnalu ngarrini --
karlarraju.  Yatijarra, ngulaju karnalu yalijarrajuku
ngarrini.  Yatijarraju -- kakarraraku -- karlarraku --
ngulaju kulkurru -- yatijarra.  Kurlirra, kurlirra karnalu
ngulaji ngarrini -- kurlirrayijala.  Wanta kujaka yukamirra
manu wanta ka pardimirni

    
kakarrara, karlarraku kakarra(ra)ku ngulaju --
kulkurruyijalapalangu kurlirra.  Kurlirrajala + karnalu
ngarrini.  Karlarraku manu; ...; yatijarraku,, kurlirra
karnalu ngarrini kurlirraju.  Kankarlarra, kankarlarra
karnalu ngarrini ngulaju nyampu kankarlarra nguru -- kujaka
-- wanjilypiri nyina.  Wanjilypiri manu parlpawarnu.
Kankarlarrarlaju.  Kaninjarra, kaninjarra karnalu ngarrini
-- walyangka.  Yalkirirla -- kaninjarra.  Kujakarlipa yapa
manu walypali wapa -- kuyu witawita -- jurlpurlangu.
Walyangka -- kaninjarraju.  Kakarraraku, yatijarrarla
kulkurrujarra, kakarraraku manu -- yatijarraku kujakapalangu
kulkurrujarra -- ngunami, ngulaju yatijarrarla
kakarrumparrarnu.  Kulkurrujarra.  Kakarrumparrarnu.  Kala
karlarraku,

    
manu yatijarraku kulkurrujarra kujakapalangu nguna, ngulaju
karlarrarla yatujumparrarnu.  Yatujumparrarnu ngulaji
karnalu ngarrini -- kulkurrujarraju.  Kala -- karlarraku,
manu kurlirraku, kulkurrujarra, ngulaji -- karlarraku;
kurlarninyarrarnu.  Kulkurrujarra.  KUlkurrujarrayijala
karnalu ngarrini.  Kurlarninyarrarnu.  Karlarrakuju.  Kala
-- kurlirraku, manu kakarraraku, kurlirrarla
kakarrumparrarnu, ngulaji karnalu ngarrini --
kurlirrayijala.  Kurlirrarla kakarrumparrarnu.  Kakarrararla
-- kurlarninyarrarnu -- kulkurrujarra.


 Kutukari, :  Kutukari, kutukari karnalu
ngarrini ngulaju mungangka. Mungangka karnalu ngarrini
kutukariji.  Warurru.  Warurrurla.  Warurrurlangurlaji
mungangkayijala.  Kutukari; warurrurla; mungangka.
Kulkurrukarirla.  Kulkurrukarirla kujakalu ngarrini, ngulaju
jardangumparra .
Jardangumparra

    
kalu ngarrini -- kulkurrukarirlaju yangka -- kujakalu
ngarrini -- walypalirlangurlu -- "jardapurulku --"  yangka kulkurrukarirla.
Parrangka, parrangka karlipa ngarrini -- kujaka
rangkarrkanjarni yani, ?e rangkarrkurlunyanyirnilki --
mungalyurru yangka, parrangka manu;; yatijarrarlangurlajala
kujaka wanta nyinami kakarrararlangu, yatijarrarlangu, manu
karlarra, kujaka wanta nyinanjarrayani karlarralku.  Manu --
kankarlarra , yatijarra..  Parrangkaju karlipa ngarrini,
karnalu, kujaka karlarralku -- yukanjarra yani, ngula kalu
ngarrini -- "wantaju ka jiirlparra 
nyinanja yani."  Witalku yangka kaninjarra kalu ngarrini
kujaka jiirlnyinanjarra yani.  Yukanjarra yani kujaka wita
kaninjarra, wanta, yangka kaninjarralku, ngula kalu ngarrini
--

    
"jiirlparra nyinanja yanilki ka kaninjarralku.  Karlarra."
Jukurra karnalu ngarrini, yangka kutukarirlangurlu --
kujakarnalu ngurrangka nguna.  Ngula karnalu ngarrini --
mungangkarlu yangka -- jukurraju.  Jukurra yali -- kaji
rangkarrkanyi yangka -- yalumpujangkakula mungajang ka.
Jukurralkuju.  Ngula karnalu jukurraju ngarrini yangka --
warurrurlarlangurluwiyi.  Ngulanya karnalu ngarrini
jukurraju.  Pirrarni karnalu ngarrini, pirrarniwarnuju  yangka kujarnalu yali ngurrangkalku ngunajarra,
mungajangkarlu karnalu yangka mungalyurrurlangurlulku
ngarrinirra -- jukurrarlulku -- "pirrarniji."
Pirrarniwarnu."  Kala ngurrajirrimakulku yangka kujakarnalu
mungajarraku ngunamirra, ngulawarnulku karnalu ngarrimirra
-- yangkurraju. ?o jukurrakariji.  Ngulakurna
ramparlwangkaja.  Jukurrakari karnalu ngarrimirra

    
yangka -- munga jirrimakujangkarlangurlulku.  Pirrarni,
jukurrakari.  Pirrarni karnalu ngarrini yangka + munga
jintakujangkarlu , kujakarnalu munga jinta(ku) nguna, ngula
karnalu ngarrini -- pirrarniji, jukurrakari, ngula karnalu
ngarrini -- ngurra jirrimakuwarnurlu.  Ngurra jirrimaku
kujakarnalu warurru -- munga jirrimaku nguna. Manu munga
marnkurrparlangu(ku) kujakarnalu nguna --
ngulawarnurlulkukarnalupanalu ngarrinirra yangka --
"jukurrakariji."  Ngurra jintakujangkarlu -- munga
jintakujangkarlu karnalu ngarrini -- pirrarni."  Jalangu,
jalangu yangka karnalu ngarrini -- kajilparna wirlinyirlangu
ngaju yantarla, kuyurlanguku marluku, ngula kajikarna wanta
jintangkajuku yangka -- pinarniyani,

    
wanta kakarrararla kajilparna yantarla yangka, jalangu
wirlinyi, ngula wanta -- yatijarrarlangurla kajikarna
yanirni, kankarlarrarlalku, ngula kajikarnaju -- yimi
ngarrini.  "Jalangurna yanu wirlinyi.  Nyampurna jalangu
pinarni yanu.  Jalangu yangka wanta jintangkajuku -- parra
jintangka."  Mungalyurru karnalu ngarrini, mungalyurruju
ngari yangka wanta kakarrararlajala. Mungalyurruju.
Ngulanya karnalu mungalyurruju ngarrini. Wanta kakarrararla.
Miyi kujakarlipa yakarra pardinjarla  jardajangkarlu,
mungalyurrurlu, ngulajala karnalu ngarrini mungalyurruju.
Laparda, laparda ngulaji -- mirntangalilki yangka wat/ wanta
yatijarrarlalku.  Miyilki kujakarlipa lapardarlaju ngani.
Miyi manu kuyu.  Lapardaju, wanta yatijarrarlalku kujaka
nyina.

    
Mirntangali, ngula karnalu jintajuku ngarrini -- laparra.
Yatijarra kujaka wanta nyina, miyi karnalu ngani
mirntangali, laparda.  Mungalyurrumungalyurru karnalu
ngarrini,  yangka -- rangkarrkanjaku murnma.
Mungalyurrumungalyurruju.  Mungalyurrumungalyurru karnalu
ngarrini; ngulawarnurlaju yangka kujaka + jurlpulku wangka
kalu mungalyurru -- panu.  Mungalyurrumungalyurru --
wantawangurlayijala kalu yangka -- mungamunganyayirnirla
kalu -- wuurlparirla  murnmangka, wangkami
jurlpuju,, ngulanya karnalu ngarrini
mungalyurrumungalyurruju.  Mungalyurrumungalyurru
kulakarnalu wantapuru ngarrini;.  Wantaku murnma(ku) karnalu
ngarrini mungalyurrumungalyurruju.  Jurlpuwangurlawipi --
yangka -- jurlpujuku ka wangkamirra ngari --
mungamungarlajukujala.  Wuraji, wuraji; wurajiwuraji.

    
karnalu ngarrini -- karlarralkuju yangka.  Kujaka wanta --
wurajijarrinjarra yanilki.  Karlarralku ka nyinanjarra yani,
ngula kalu yangka yapaju wangka -- "nyampuju
wurajiwurajilki," wurajilki.  Ngulaji wanta Karlarrarlalku
kujaka kanunju nyinanjarra yani -- -- wurajiji.  Ngulanya
kalu ngarrini wurajiji.  Manu wurajiwuraji.  Wanta
kanunjurlalku kujaka karlarralku nyinami -- jukarurrulku
yangka -- yukanjakungarntilki kujaka -- jungarnijarri wanta.
Karlarralku.  Wuulywuulypa, wuulywuulypa karnalu ngarrini,
kujaka mungalku yaninjarni yani, mungarra jarrinjayanilki
yangka, kujakangalpa mungangka wuulykijirninjinilki
, ngulanya karnalu ngarrini
wuulywuulypaju.  Wanta ka yuka yangka nyurrujala,

    
kala ngulajangkarlalku (lu) yangka kujaka --
wuulywantimirnilki.  Wuulywuulypaju.  Mungamungarlalku.
Rangkarrkurlurangkarrkurlu, kujaka jurlpu wangkami.  Ngula
karnalu ngarrini jurlpupuru yangka,
rangkarrkurlurangkarrkurluju. Kujakalu jurlpu -- wangkami.
Rangkarrkurlurangkarrkurluju.  Kujaka ngulajangkarlaju,
wantalku pardimirni.  Rangkarrkurlurangkarrkurlujangkarlaju
kujaka wantalku pardimirni.  Kujaka rangkarrkanjani,
rangkarrkurlurangkarrkurlu, manu jurlpulku kalu -- wangkami
muku, yakarra pardi kujakalu jurlpulku, jurlpu ka wangkami
kalu, rangkarrkurlurangkarrkurlulku, ngulajangkaji ka --
rangkarrkanyirni muku;.  Wantalku ka prdimirni;.
rangkarrkurlulku;.  Parrangkalkuju;.  parraparrarlakujala
ngari ka

    
wantaju pardimini, rangkarrkurlujangkarlakula,
rangkarrkurlurangkarrkurlujangkarla kujakalu jurlpuwiyi
wangka ngulangkaju ; yakarra pardi..  Nyampu ka -- wanta
pardimini -- rangkarrkurlujangkarlalku.
Rangkarrkurlurangkarrkurluju karlipa ngarrini ngari
jurlpupurujala.  Nyangurla, ngula yangka karnalunyanu payini
yapakari.  Kujarlu -- "nyangurla, nyangurlarlunpanyanu
pakarnu warlkurrurluju. Warlungkajinta mayi;.
Nyangurlarlunpanyanu pakarnu."  "warlungkajintarnaju pakarnu
-- pirrarnirli -- -- pirrarnirlilparna warlu pakarnu,
ngulangkajintarnaju ramparlpakarnu." "Ngayi."  Ngaka, ngaka
kujakarnalu wangka, ngulaji -- nyanjaku.  Jukurrarlangurla
yangka.  "Ngakarnangku

    
nyanyi jukurrarlu.."  Ngulanya karnalu -- ngaka wangkaju.
Ngula karnalu ngaka wangka, ngaka yangka nyanjaku --
jukurrarlangurlu. Manu jukurrakarirli.  Ngaka.  Ngulanya
karnalu -- kujaju kujakarnalu -- ngaka wangka, yinarlu nyanu
ngaka yangka nyanyi -- jukurrarlangurlu..  Manu
jukurrakari;.  Ngakarrangakarra, kujakarnalu
ngakarrangakarra yangka wangka, nyanjaku, ngula nyanjaku
yangka -- yulyurrpujangkarlangu -- wantangkalku.
Wantangkalku ngaka yangka nyanjaku.  Ngakarrangakarraju
yirnalunyanu nyanyi;.  Manu yangka -- yukurirlanrlangu,
wantajangkarlangurlu yangka yukurirlalku marda..

    
nyurru -- kajilparna watiyarlangu ngaju yawirrpakakarla
yangka wirirlangu, "nyurrunpa yawirrpakarnu."  Kajikaju
yangka yapa jintakarirliji ngarrini.  Kajilparna watiya
wirirlangu -- warlkurrukurlurlu yawirrpakakarla, "Nyurrunpa
yawirrpakarnu.."  Ngula kajikarna ngaju wangka kuja --
"yuwayi, ngulajukurna yawirrpakarnu, nyurru;."  Ngulanya
karnalu nyurru wangkaju.  "Nyurrunpa yawirrpakarnu;.
Wantimilki ka -- nyurru ka wantinja yanilki ka."  Nyurruwiyi
kujakarnalu ngarrini, wangka yangka, nyurruwiyi wangka,
nyurruwiyi

    
ngula; yilparnalu nyurruwiyiwiyi marda yangka nyinaja, manu
wangkaja -- wantakarirlawiyi. Manu yulyurrpukarirlangurla.
Nyurruwiyi.  Wantajarralkurla karrijaw -- yulyurrpujarra
marda -- -- yangka nyurruwiyiki -- nyurruwarnuku.  Ngula
karnalu ngarrini nyurruwiyiji yangka nyurruwarnu.
Wantajarra mardarla karrija, yukuri marda -- yulyurrpu.
Nyurruwiyiji.  Ngulanya karnalu wangka yangka + nyurruwiyi
kujakarnalu wangka.  Tarnnga, tarnnga wangka karnalu,
tarnnga yangka kujakarnalu yuwarli jintarlangurla nyina.
Wurnturu yaninjawangu.  Kujakarnalu jintangkajuku yangka
yuwarlikari -- yuwarlikariwangu nyina; yuwali jintangka.

    
kulalparnalu yantarla yangka yuwarlikarikirrarlangu, tarnnga
karnalu nyina -- yuwarli jintangkajuku.  Manu ngurrangka
yangka; tarnnga jintangkajuku.  Warrarda nyina kujakarnalu,
ngulaju yangka tarnngapiyayijala.  Warrarda nyinaju.  Ngurra
jintangkajuku.  Manu yangka yuwarli jintangkajuku, wurnturu
yaninjawangurlangu. Yuwarlikarikirra yaninjawangu, warrrarda
nyinaju jintangkajuku yuwarlirla.  Kulalparnalu yantarla --
yuwarlikarikirrarlangu.  Yangka wurnturu.  Warrardaji
karnalu -- wangkami jintangkajuku yikarnalu yuwarlirla
nyina.  Yarda, yarda pakarninjaku yangka, watiyarlangu
kajilparna wiri pakakarla ngajulurlu, watiya pakarninjaku
yangka

    
yawirrpakarninjaku -- "yarda pakaka murnma."  Kajikajulu
yapakarirli ngarrini -- "murnma yalumpuju pakaka;.  Kulaka
wantinjayani;. lawa -- murnma. Yarda paka ka."  Wurra,
ngulaju murnma.  Pakarninjakuyijala.  Yarda pakarninjaku
yangka wurraju. Wurrajuku ngulaju;.  pakaka murnma;.  kulaka
wantinjayani, lawajuku.  Wurrangku pakaka.  Wurra.
:
: Nyiyaku kankulu nyina;. (payini karnajana ngaju,
kurdukurdu yangka kujakalu nyina..) Nyiyaku kankulu nyina;.
(Kurdupatu kalu wangka--) : Kurdujarraku karnalujana
nyina.

    
(ngaju karnajana ngarrini,) : lawa.  Jarda kapala nguna.
Yantarlu nyurrulawiyi, wirlinyi, kajipala yakarra pardi
kurdujarra, ngakalujana yantarni.  Yinkili yani -- panulku.


Jinta :  Jinta, ngulaji karnalu jintajuku
ngarrini -- jintaju.  Kulakarnalu ngarrini jirrimarlangu.
Jintaju, jinta karnalu ngarrini jintajuku.  Ngulanya.
Jirrama, ngulaju jintangurlu jirrimalku.  Jirrimajala
karnalu ngarrini -- -- jinta -- karnalu ngarrini jinta,
jirrima karnalu ngarrini jirrima.  Ngulanya karnalu ngarrini
jirrimaju.  Jintakumarrarni, jintakumarrarni karnalu
ngarrini -- panu.  Jintaku marrarniji yangka.  Kujarlangurlu

    
kajikarnalujana ngarrini.  "Panunya kalu yalumpurlaju nyina
yapaju.." "Yuwayi, panu kalu nyina jintaku mardarni
yalumpurlaju;."  Mankurrpa,mankurrpa ngulaji yangka yapa
wirrkardurlangumarda.Marnkurrpaju.  Ngula karnalujana ngarrini
marnnkurrpaju yangka yapa "wirrkardurlangu marda.
Marnkurrpaju..  Marnkurrpa, manu wirrkardu, ngula
karnalujana ngarrini yangka jirrimakari; jinta.
Jirrimakari; jinta karnalujana ngarrini yangka marnkurrpaju
-- manu wirrkardu.

Jintaku: kurdu kajilpa payikarla, pinjawarnurlangu yangka,
nganangku pungu,, kurdukarirli kajilpa pungkarla, kajika
payini, kirdanyanurlangurlu yangka, "Nganangkungku pungu,"
Kajika kurdu

    
wangka, "yinyarluju pungu kurdukarirli.  Jintakarirli."
"Jintakunyangku pungu;." "Yuwayi, jintakuju pungu.
Pakarnu." Ngulanya jintakuju -- yangka kajilpa jintaku
pakakarla kurdungku, kurdukarirli, kurdu yali, ngula
kajikanyanu yimi ngarrini, "Jintakuju pakarnu."

Nyajangu:  Nyajangu ngulakarnalujana yangka yapa(ku) +
payini -- jintakarirli.  Yapaku.  "Nganajarrapala yanurnu,
nyajanguju,"  Kuja yangka.  Karnalu wangka.  Nyajangu,
nyajangu wangka kujakarnalu, ngulaji "nganajarrapala
yanurnu."  Manu "nyajangupala yanurnu."  Ngulanya.  

    



Nyajangu :  Nyajangu, nyajangu karnalu
ngarrini yangka -- yaparlangu(rlu)(ku) kujakalunganpa
payini, jintakarirli, "nganajarrapala yanurnu.."  Ngulanya
nyajangu wangkaju karnalu.  "Nyajangupala yanurnu.."  Kari
ngantapala yapajarra yanurnu.  Jirrima.  Nyajangu wangkaju
kujakarnalu, "nyajangupala yanurnu.."  Kari nganta pala
yapajarra yanurnu.  "Nganajarra pala yanurnu.."
Yapajarrapala yanurnu.  "Nyajangu;." "Karija;.
Ngakarlipajana nyanyi;."  Nyajangu, yangka karnalu nyanu
payirnirlangu, "Nyajangungku karli yungu nyuntuku;.
Kirdanarlu nyuntukupalangurlu;." "Panuju yungu karli;." Panu
ngantaju yungu kirdanarlu ngajukupalangurlu karli ngajuku.

    
kujanya karnalunyanu nyajanguju yangka -- "Nyajangu, panu
japangku yungu karli.  Nyajanguju.."  Yangka yapakarirli
kalunganpa payini jintakarirli, "Nyajangungku yungu karli --
nyuntukupalangurluju;."  "Marnkurrpaju yungu; Karli
wirrkarduju yungu;"  Ngula ka wangka jintakari yangka
payirninjawarnuju.  "Ngayi.."  "Nganajarrarlungkupala
pungu;."  "Yinyajarrarlujupala pungu -- yapajarrarlu,
yalijarrarlu kujapala ngurrakurra yanu..
Ngulajarrarlujupala pungu.  Ngajulu."  "Nyajangurlungkupala
pungu;" "Jirrimarlujupala pungu;"  "nyarrparapala yanu
nyanungujarraju;."  "Nyurrupala yanu;" "Pungukupala
jirrimarlu.  Nyajangurlu yirdijarrarluju;. Nganajarrarlu;."
"Karija -- kula karnapalangu milyapinyi;. kujajupala pungu

    
yapa nyanungujarrarlu.  Kulakarnapalangu milyapinyi."
Maya:  Watiya kajipankulu wiri pakakarla, wiri yangka
wilyiriwangu, panujarlurlu kajilpankulu watiya mantarla,
kajipanpa kankarlurlu jirrimardakarla, kajikangku
yapakarirliji -- jinyijinyimani, ngarrini, "Mayarla  yarnkaya; kanunjurlardaka yarnkaya maya.
Kankarlumanta.  Yirlipa yirrani."  Kajilpa marntarnpungkarla

yangka matangku,
ngula kajika ngarrini -- "Mayangku kankarlu manta;" Kujanya
karnalu ngarrini -- mayaju.  Yangka maya wangka. Maya
yingarla yarnka kanunju.  Wakurturdu.  Kajilpalu yangka --
murdukayiparntarlu -- nyangkarla, yuruturla

    
ramarrarla kajilpa wantiyarla, yangkalpajana --
yapakarirlanguku jurnta wantiyarla, nyiyalangu, ngula kajika
nyanyi nyampurlu jintakarirli, kajika jintakari yapakari
jiti, "yali pina maninjinta -- kujarna (yalarni) nyangurnu.
Kajika yani -- jintinjarla; "Nyarrpararlanpa nyangu;"  "Maya
yantarra wurnturu; . yali kujaka marna wita nyina ;
ngulakurra yantarra maya..  Nyangunpa;." "Yuwayi, nyurrurna
nyangu palkalku; mani karna.." Kajikanpa mani.." "Pilikanti
wantija -- tirakingirli, yapakurlanu."  Ngulanya karnalu
wangka -- yangka kujakarnalunyanu -- maya wangkamiji;.
Kajilparla kulkurru warrikarla, jalja,

    
ngula kajika yapakarirli ngarrini -- "maya yantarra
wurnturu."  Ngulanya karnalu maya wangkaju.


:
Ngarrini ngulaji -- kajipanpa mantarla, rampaku, kulalpangku
rampakurluju katikarla (--) lawa.  Rampaku.  Wurrkali
kajipanpa linjimantarla, warlu, ngulaji rdapu.  Kajikangku
katini.  Wiringki.  Wirirlangu kajipanpa linji mantarla
yinirnti, warluku nganta, warlu yilpanpanyanu yarrpikarla,
ngulajilawa.  Rampaku kajikanpa mani.  Wirijarlurlanguju
yangkaju warlu linji yinirnti.  Rampaku kujakarnalu
ngarrini; ngulaji rampaku.  Katirninjawangu rampaku.
Pirrjirdi kalu ngarrini, pirrjirdi yangka, ngulaju
kuyurlangu

    
yangka.  Purlka.  Wiri kujakalu marlurlangu pinyi, manu
pantini, ngula kalu yangka nganirlangu, purlkapaturlangurlu,
yapangku yangka purlkapaturlangurlu kujakalu kuyu ngani,
ngulaju pirrjirdi.  Purlkapurlkakuju yangka pirrjirdi
wiriwiriji marluju.  Kala manya kujakalu ngani yangka,
ngurrju, ngulaju yangka kurduwarnurlangu.  Manu marlu
kurduparntajangka yangka wirriyawangujangkapirdinypa.  Ngula
kalu ngani manya ngurrju.  Kala kirdanyanu, marlu wirijarlu
kujaka wirriya nyina -- ngulaju kalu pirrjirdi ngarrini.
Kulalpalu nganjarla yangka -- purlkapurlkarluju.
Pirrjirdiji. : manu pirrjirdi; Kalu
ngarrini, yaparlangu yangka kujaka -- pirrjirdi 
wapami, kulaka warru wantimi, warru wantinyjawangu

    
yangka kala pirrjirdi yani.  Pirrjirdiji, kulapanpa warru
wantiyarla yangka pamajangkarlangu, yuwarliwana,,
pirrjirdipanpa yantarla.  Pirrjirdiji ngulanrlangu kalu
ngarrini.  Pamajangka yangka kujakalu warru wanti,
ngulaju kalu warru wanti rampaku.  Kajikajulu ngarrini --
walypalirlangurlu.  "Rampaku ka warru wanti yalumpu,
pamajangka marda."  Pirrjirdi, pirrjirdi ngulaju ka ngurrju
wapa.  Kulaka warru wantimi.  Lawa.  Pirrjirdi, pirrjirdi
kalu ngarrini yangka watiyarlangu wiri kujakalu --
yawirrpakani, watiya kujakalu wiri yawirrpakani, ngularlangu
kalu pirrjirdiji ngarrini, kulalpalu jakurrmantarla yangka,
wirijarlu pirrjirdi, wilypiriwangu, ngulanya

    
kalu ngarrini.  Pirrjirriji. Yirdaki ( yurdaki), yirdaki
kujakalu ngarrini, karnalu panungkukula, ngulaju yangka --
kajipanpa watiya pakakarla, warlkurrurlu, kajika yalyirra
pardinjayani.  Yangka yururrimi kujaka yalyi +
pardinjakungarntikila warlkurru yururrinjarra  yani,
wilypipardinjarra yani, ngulanya kalu yirdakiji ngarrini.
Kajilpa -- yirdakijarrinja - yirdakijarriyarla yangka
warlkurru. Ngulanya karnalu yirdikiji ngarrini. Kajipanpa
watiya pakakarla ngulangka kajilpa yirdakijarriyarla.
Yungkaparri, yungkaparri karnalu ngarrini kutu.  Jirrimajuku
ngari yangka yirdijarra.  Kutu ; yungkaparri; warirri.
Warriri karnalu ngarrini kutuyijala.  Yungkaparri; kutu;
warriri.  Kala --

    
kujakarnalu ngarrini -- warririwangu, warririwangu karnalu
ngulaju wurnturu ngarrini.  Kala warriri, ngulaju kutu.
Warriri; yungkaparri; kutu.  kala wurnturu, warririwangu.
Wurnturuju. :  "Ngapaju yungkaparrinya ka nguna.."
"Yuwayi, kutu ka nguna; kapinpa nyampungurluju yani
kutukurra; yungkaparrikirra kapinpa yani;" "Kala ngulangurlu
ngapakarikirraju kutunya ka ngunamirra.."  "Ngulangurlu
kapinpa yani ngapakarikirralku, ngulaju -- kutukurrayijala.
Ngulangurluju.  Yungkaparrikirra kapinpa yani.  Kala ngapa
yalikaringirli kulkurrungurlu, ngapakarikirra, ngulaji ka
wurnturulku ngunamirra.  Warririwangulku."  Warririwangu,
warripiwangu.  Wurnturu kalu ngarrini.  Wurnturu,
warririwangu, warripiwangu.  Marnkurrpakuyijala kalu
ngarrini -- wurnturuju.

    
wirrkarduku.  Wurnturu; warririwangu, warripiwangu pinka.

(yungkaparri):  Ngajuku pirdangka, yungkaparri ka kutu
nyina.  Yuwarlirlaju.  Ngaju karna nyampu nyina, ngurra
nyanungunyangungurlu yuwarlingirli, ngulaju
yungkaparriyijala kaju ngarrini ngajuju.  Kutuyijala.
Nyanungu ka nyina -- ngajukupirdangka -- yuwarlirla
yungkaparriyijala.  Wankurru, wankurru yangka yapa kajikanpa
ngarrini -- kirrirdimpayi.  Yapa kirrirdi kujaka wapa.
Panukari yangka rangkarlpa kalu wapa, panukari kirrirdi.
Malirdinyanu kajikanpa ngarrini, yangka makurntawarnu,
malirdinyanu, ngulaju wankurru.  Kirrirdi, kirrirdi
kajikanpangarrini nyuntuku pirdangkalku.  Kala -- kirrirdi
--

    
kajikanpa ngarrini ngamirninyanurlangu.  Kala makurntawarnu
yangka malirdinyanu, manu ngumparnanyanu, ngulaji
kajikanpalangu ngarrini -- wankurru.  Nyanungujarraju.
Yangka ngumparnanyanu manu malirdinyanu.  Wankurrujala
kajikanpalangu ngarrini.


    Yaru, yaru kalu ngarrini ngapa kujaka kankarlu nguna.
Muljurlangu yangka.  Mulju -- parljurlangu marda -- manu
yangka warnirri kujaka nguna kankarlu, yaruju, yaru --
kankarlu kalu ngarrini.  Ngapa yangka kujaka muljurlangu
nguna kankarlu.  Manu parlju.  Manu warnirri.  Kala kujaka
yarujangka -- yangka kaninjarra jarrinjarra yanilki,
warnirrirlangu, ngulaju -- kanunjulku kalu ngarrini.
Kaninjarraju.  Kanunju -- jarrinjarra yanilki yangka yika.
Kala yaruju kalu ngarrini kankarluyijala kujaka nguna.

    

    Wirliyawirliya, kujakarnalu ngarrini wirliyawirliya,
ngapa ka wiri ngawarra yangka muku parnka -- kamparru, kala
kujaka -- witalku parnka purdangirlilki, ngula karnalu
ngarrini wirliyawirliyalku.  Kajipanpa yangka wirliyarlangu
-- warntawarnta -- julyurlangarla, julyurljulyurlantarla
ngapangka, wirliyamipi kajilpangku -- ngapangkuju mardakarla
yangka wirliyawanamipa, ngula kalu ngarrini wirliyawirliya.
Ngapa yangkaju kujaka witalku parnka.  Purdangirlilki.
Ngawarra yangka wiri kujaka parnka, pirntinyarrawanarlangu,
karrungkaju yika -- wirilki parnkamirra, ngulaju yangka (
ngulajangkuju ka) pirntinyarrajarrarlalku parnka
ngulajangkaji ka -- ngawarrajukujala karnalu ngarrini.
Kujaka pirntinyarrajarrarlalku parnka.  Jingijingi yangka.
Ngula ka kaninjarra jarrinja yani, karrungkalku ka pirnka,
karrumipa-

    
rlalku.  Mukurra ka parnka, witarra ka jarrinjayani yangka
karrungkalku kujaka parnkami, ngulajangkaju -- witalku
yangka parnka -- yika kamparrujala wiriji muku parnka --
witaju wurrajuku ka parnka kulkurrujarralkuju yangka.
Wirliyawirliyalkuju.  Kujakarnalu wirliyawirliyalkuju
ngarrini..  Kulkurrujarramipalku ka yangka wiralku parnka --
wirliyalku kujakalu kulkurrujarra -- ngulangkaju yangka
warntawarntarlangu yani..  Ngulanya karnalu ngarrini --
wirliyawirliyaju.


    Yarupinyi, yarupinyi wangka kujakalu, kujakarnalu
nganimparlangukula panu, kajipanpa watiya pakakarla yangka,
linjiparnta, walyurukulajala, watiyarlangu wiri, kajilpangku
kankarlarrajangka -- watiya -- yaarlpa wantiyarla wita,
watiyarlu kajilpangku yangka jurru rluwakarla, kajikangku --
yaarlpa wanti, kajikangku jurrulku luwani.

    
Yalyukurra.  Ngula kajikanpanyanu yalyulku nyanyi.  Ngula
kajikanpanyanu yangka nyanjarla yalyuju yarupinyilki.
Yarupinyiji ngulanya kalu -- wangkami.  Yangka rakarlangurlu
yikalunyanu + yalyu yarupinyi.  Watiyajangkarlangu
luwarninjawarnu.  Ngulanya -- yarupinyiji.


    Wantiki, manu wuurnpa, wantiki kalu ngarrini, pirnki yangka
wantiki kajilpa kariyarla, ngulangka kajikalujana maliki pinyi.
Witawitarlangu.  Wuurnpa, pirnkiyijala, kulapanpa ngulangkaju
yukajarla.  Malikirlangu yangka kajilpalu witawita nyinakarla,
pirnki wuurnparla, ngulangkaji lawa.  Kulapanpajana pungkarla.
Kajikalu wankaru nyina.  Ngulanya kalu wuurnpaju ngarrini.
Wuurnpa kalu ngarrini -- ngula yukanjawangu.  Wantiki, wantikirla
kajikanpa yuka.  Pirnkingkaju.  Ngulanya.

    

    Wantiki, wantiki kulakarnalu ngarrini pirnkimipa,
wantiki karnalu ngarrini yangka -- yuruturlangu kujakalu
yarlupinja yani, pakarninja yani + manu -- kamparruwiyi
yangka + watiyarlangu nguurlkurrurluwiyi, ngularlangu
karnalu wantikiji ngarrini.  Kulakarnalu jinta pirnki
ngarrini wantikiji -- wantiki karnalu ngarrini yangka --
yuruturlangu kujakalu yarlupinja yani.  Ngularlangu.

    Wuurnpa, wuurnpa karnalu nganini yangka -- yuruturlangu
wita kujaka -- wuurnpalku ngunamirra yangka
yuurrkurlangurla.  Ngularlangujala karnalu wuurnpaju
ngarrini.  Kulakarnalu pirnkimipa ngarrini --


    Pinpinpa, ngulaju yangka -- pirlirlangu wita --
lalypapardu kujakalu + mani, pirli yangka wita,
pinpinparlangu, ngula kalu pinpinpaju ngarrini.
Rampakupardu yangka.  Karlirlangu kajilpa ngunakarla,
pinpinpa, ngulaji kalu

    
ngarrini pinpinpayijala.  Rampaku.  Rdapuwangu yangka.
Kulalpajana katikarla kajilpalu yangka marnpikarla
rdakangku.  Ngulaju pinpinpanyayirni.  Lalypa yangka.
Ngulanya karnalu ngarrini pinpinpaju.


    Lalypa, lalypa kalu ngarrini pirli.  Payarrpa.
Pipinpapiyajukujala yangka pinpinpajukujala + yirdijarra
ngari kalu ngarrini.  Lalypa -- pinpinpa.  Lalypa ka nguna
wita.  Pirli yangka -- lalypanyayirni.  Lalypa kalu ngarrini
manu yangka panmarlangu kujaka warnirrirla nguna wiriji (?).

Ngulangka kujaka warnirrilki ngapalkunguna,
lalyparlanguju kalu ngarrini..  Ngulanya.


    Tardu, tardupardu kujakalujana ngarrini yaparlangu.
Yapa yangka rdangkarlpa.  Kirirdiwangu kujaka rdangkarlpa
wapa, yapa, tardupardu, ngula kalunyanu ( kalujana)
ngarrini rtarduju.  Yapa.

    Jurrurtardu kalunyanu ngarrini, jurrurlangu yangka +
jurru tardu kujakalunyanu marnirrpa  muku pajini,
kujaka wapa marnirrpawangulku + jurru, jurru kalunyanu
yarlupinyi, pajini, ngula kalunyanu ngarrini tardulku.
Jurru - tardurlangu.  Jurru.

    (Marnirrpa, ngulaju juru karnalunyanu ngarrini
marnirrpaju.  Kujakarlipa jurrungkakula pardi marnirrpa.
Marnirrpaju, jurrungka kujakarlipa pardi(mi) nyampu
marnirrpa, wiri..)


    Yiri, ngulaju pirlirlangu.  Yangka yiri.  Manu watiya
kalu ngarrini yiri yangka.  Kujakalu yirimani, ngula kalu
yiri ngarrini yiri yangka.  Kujakalu yirimani, ngula kalu
yiri ngarrini.  Manu junma yangka yiri kujakalu --
yirimani, payilirli ..

    Munju, munju kalu ngarrini ngulaji -- yiriwangu.
Yangka + warlkurrurlangu kajilpa unju ngunakarla, ngula
kujakalu yurrpani yarda yangka yirimani yarda.  Watiyarlu
kalu -- watiya kalu pakani yangka, ngulangku (
ngulangka) kalu

    
munjumani warlkurru.  Ngulaju munju kalu ngarrini.
Munjulku.


    Rankupari, ngula kalu ngarrini -- yurrampi.  Pama.
Yangka kujaka namangkakula purdangirli -- rankupariji --
palka nyina.  Ngulangka yalkurrngu ka ngani.  Ngulanya.
Yurrampijala kalu ngarrini (--) yangka rankupariji.  Palka.
Wiri.  Ngulanya rankupariji -- kalu ngarrini.


    Turlkunpari, turlkunpari kalu ngarrini -- wurrkali ka
yangka pardi, kankarlarra kujaka watiya karri, wiri, ngula
ka kulkurrurla yangka purntunypardimi --- wita.  Kujaka
kulkurru turlkunnyina.  Ngula kalu ngarrini --
purntunypariji.  Turlkunpariji.  Watiya yangka --
wurrkalirlangujala manu wapurnungku kujaka pardimi
kulkurrungurlu.  Ngulakalu ngarrini -- turlkunpariji.


    Turlkunnyina, ngula karlipa jinta ngarrini.  Wurrkali
yangka

    
kujaka manu wapurnungku -- turlkunnyina jintarlangu.
Kulkurru kujaka -- pardimi kulkurrungurlu, ngula ka
turlkunnyina jintaju.  Kala panurlangu yangka watiya
jintangkajukujala, kujakalu -- kanunjungurlu kankarlarra +
turlkunrturlkunnyinanjarra yani, ngulaji kalu ngarrini
panuju ka turlkunrturlkunnyinanjarra yani.  Kankarlarra.
Wurrkalirlangurla waparnungkurla.  Turlkunrturlkunnyinaju
(,) ngulaju panu kalu ngarrini.  Kujakalu yangka
turlkunturlkunnyina.


    Kanardi, kanardi kujakalu yangka panujarlu yani.  Yapa.
Kanardiji, jukarurru yangka jungarni kujakalu panu yani,
jukarurrujuku, kanardi, ngulanya kanardiji kalu ngarrini.
Karnalu.  Nganimparlukula.


    Palju kujakalu yangka palju yanilki kanardijangka.
Ngula

    
kalu, paljuju ngarrini.  Kajikankulu kanardiwiyi yani,
ngulajangka palju yanilki.  Kanardijangkaju.  Muku pirri
yani.


    Pirlpirlnguna, ngula kalu ngarrini -- yangka kajilpalu
yapa panu -- pirlpirlngunayarla -- jarda.  Ngulanya
pirlpirlngunaju.  Kajilpalu jarda yangka panu + ngunakarla.
Pirlpirlnguna, pirlpirlnguna kalu yangka -- panujarlu
ngurrangka.  Manu yamarlangurla kujakalu pirlpirlnguna.
Yapa yangka.  Manu pulukurlangu yangka yamangka
kajikankulujana panu nyanyi.  Kujakalu pirlpirlnguna.
Jarda.  Ngulanya pirlpirlngunaju.

    Pirri-nguna, pirri-ngunaju -- ngulaju yangka
piirlpiirl-ngunapiyayijala.  Kujakalu pirri-nguna
jintakarijintakari.  Yamangka.  Yamangka manu
ngurrarlangurlakula.  Manu yangka pulukurlanguyijala
kujakalu pirri-nguna.  Pirlpirl-nguna, kujakalu,

    
ngulapiyayijala -- pirri-ngunaju.  Kujakalu --
jintakarijintakariyijala -- ngunami.


    Wuluwulu, ngulakayangka watiya wulunguna.  Wuluwulu ka
karrimi.  kulaka karri jukarurru kankarlarrakari, lawa.
Wuluwulu ka karrimi.  Watiya.  Ngulanya karnalu wuluwuluju
ngarrini.  Kankarlarrakariwangu yangka -- kujaka wuluwulu
karri.  Ngulanya karnalu wuluwuluju ngarrini.

    Wuluwulu, wuluwulu watiya kujaka karri yangka, ngula
kalu ngarrini wulunguna.  Kujaka wulungunanya.  Wuluwuluju
watiyaju..  Ngulanya kalu ngarrini -- wuluwulu -- wulunguna.


    Karalypa, karalypangulaju yangka + pirlirlangu.  Kujaka

warnirrirla parntarri -- karalypanyayirni pirli.
Ngapakurlu warnirrikirli.  Karalypaju kalu ngarrini --
marnawangurla yangka karalypanyayirni kujaka warnirri nguna
ngulangkaju, karalyparla..

    
Payarrparla..  Pirlingka..  Manu karalypa kalu ngarrini
yangka -- karlirlangujala kujakalu karalymani,
karalypanyayirnijarntirni kujakalu, karli, ngularlangujala
kalu ngarrini karalypaju --


   Riipinyi, riipinyi kujakalu kurlardarlangu yangka.
Yirimaninjawarnu kalu -- yirimani kujakalu, jarntini,
ngulawarnu kalu riipinyilki.  Kurlardaju.  Manu
pikirrirlangu kalu riipinyi.  Karlirlangu kalu ngari yangka
riipinyi.  Ngulanya kalu ngarrini riipinyiji.  Yikarnalu
nganimparlukula.  Riipinyiji..

    Riipinyi kalu junmangku.  Kurlarda -- karli kalu
riipinyi.  Pikirrirlangu.  Junmangku kalu yangka riipinyi.
Riipinyi kujakalu, ngulaju -- karalypakardanyayirni.
Karalypanyayirni yangka yinganguna kurlardarlangu yirirlangu
--

    
-- ngulakurra kalu yirirlangukurrakula karalyinyi,
karalymanirra.  Riipinyi.  Karli kalu -- riipinyi --
karalypakardayijala.  Manu pikirrirlangukula.  Ngulanya kalu
-- riipinyiji ngarrini kujakalu karalymani.

    Riipinjawarnu, kujakalu wangka riipinjawarnu,
riipinyjawarnulku yangka kujaka ngula karrimirra kurlarda.
Nyurru yinga ruu -- riipungu.  Ngula kalu ngarrini
riipinjawarnuju.  Karli pikirri -- nyurrulpa yangka
riipungu.  Ngarilki ka mardani karalypa yangka
riipinjawarnulku.


    Pimpalypari, kujakalu karlirlangu yangka
pimpaljarntirni pimpalypariji yangka -- rdilykirlangu;.
kankarlu kujakalu yangka -- palyarlangurlu
pimpaljarntirni.  Warlkurrurlu kalu pimpalypakarni.
Ngula kalu ngarrini -- pimpalypariji.

    
Pimpalypari kalu ngarrini yangka kujakalu --
warlkurrurlangurlu pimpalypakani.  Manu kalu palyangku --
pimpalytyarntini.  Ngulanya pimpalyariji kalu ngarrini.

    Yiri ka kaninjarra yirrani yangka warlkurru, karli
kujaka pakani, ngulangku ka pimpalypakanilki.
Kaninjarrawiyi yangka yikarla -- pakani ka
warlkurrurluwiyi.  Ngula ka wangkamilki yangkaju
pakarninjawarnuju.  "Kaninjarralkurna pimpalypakarnu.
Karlirnaju majumanu.  Pimpalypakarnurnu kaninjarra."


    Julpurnparijulpurnpari, ngula kalu ngarrini kurlarda.
Yangka -- narnngu panukurlu.  Ngapurlupunngupunngu.
Julpurnparijulpurnpariji yangka yirilki ka karrinjayani --
ramarawana, narnngu kujaka panu karrinjayani, ramarrarla,
ngapurlupunngupunngu yikalu -- ngurrjumani, ngulanya karnalu
ngarrini julpurnparijulpurnpariji yangka yiri panukurlu.

    

    Kulpurrparikulpurrpari, ngulakalu ngarrini pilikan(ti).
Pilikanti yangka kajilpalu katikarlarlangu.
Murdukayiparntarlangurlu manu yangka -- yaparlangurlu --
kajilpalu katikarla wirliyarlu, ngula kalu ngarrini
kulpurrparilki.  Kulpurrparikulpurrpariji.  Ngulanya kalu
ngarrini pilikanti yangka kajilpalu kulkurru
katikarlarlangu.


    Murulpari, kajilpa yangka warlurlangu jankayarla, muku
jankayarla, ngula kajika witalku yangka ngunamirra,
jankanjarra yani witalku kajika, ngula kalu ngarrini --
murulpari.  Warlu muku jankaja, witalku ka nyampuju
ngunamirra.  Murulparilki..  Jankamirra, "Warluju muku
jankaja" kajika + wangkami kuja yangka, ngulajangka

    
kajika ngarrini "murulparilki nyampuju.  Warlu murulpalku."

    Kajilpangku -- malikirlangurlu jurnta pungkarla yangka
-- -rlangu, puku  yangka walypalikirlangu,
kajilpangku jurnta pungkarla, ngula kajika nyanyi --
"malikirli nyampuju muku yarlkurnu.  Murulpalku ka nguna
malikijangka yarlkirninjawarnu."  Pukurlanguju.  Ngula
kajika ngarrini yangka -- "Malikirli pungu nyampu kujaka
nguna murulparilki."






 :  Nyiyapiya kalu karri watiya, nyampurla,.  Watiya
kalu karri, nyiyapiya..

    
Ngapiri kalu karri, watiyaju, ngapiri, yurrkali (=wurrkali)
kalu karri.  Yurrkali; ngapiri; kalu karri; wapurnungku kalu
karri; wajarnpi, marntarla, kurrkara.


:  Nyiyapiyarla kalu karri,.  Ngapiri kalu karri,
karrungka.  Karrungka kalu ngapiriji karri.  Ngulajangka ;
... yinirnti kalu karru, karrungka  karrungka kalu
karrinjayani.  Yirnirntiji.  Ngulajangka -- yurrkali;
yurrkali kalu karrinjayani ngulaju -- karrungkayijala.
Jayirti .  Karrungka.  Ngayingayi  -- kalu
karrinjayani.  Yurrkaliji.  Marntarla kalu karri, ngulaju +
pirlingka.  Marntarlaju kalu karri pirlingka. Marntarla --
kalu karri pirlingka.  Wapurnungku, wapurnungku kalu karri
ngulaju wirringka.  Wirringka kalu wardu karri
wapurnungkuju.  Wapurnungkurlangu;.  Wapurnungku kalu karri
wirringka.  Ngulajangkaju -- yirlkinji

    
kalu karri; ngulaju wirringka.  Wajarnpi kalu karri; ngulaju
wirringka.  Wirringka ka karri -- wajarnpiji.


:  Nyiyapiya kalu karri watiyaju, ?a ,manangkarrarla.
Manangkarrarla kalu karri; kurrkara.  Kurrkara kalu karri
manangkarrarlaju -- ngulajuku.  Manangkarrarla kalu karri
kurrkara.  Kurrkara kalu karri manangkarrarlaju. Jampala

kalu ngalkirdi karri -- yangka,
manangkarrarlaju, mikijapi  kalu karri, jintangka,
ngalkirdiji, nganayipinki -- marntarlapinki kalu karri
manangkarrarlaju, panu, jintawarlayi, manangkarrarlaju,
ngulaju kalu kurrkara karri: ; manangkarrarlaju.  Nu
marntarlarlangu, lawa marntarlakuju.  Marntarlawangu --
wajarnpikiji.  Kala kurrkara  marntarla kalu karri manangkarrarlaju.
Ngalkirdi. Ngalkirdi kalu karri.  Walkirlpirrirlangu.
Wakirlpirri

    
kalu karri manangkarrarlaju.  Mikijapuju  --
kurrkarapinkiji kalu karri.  Wakirlpirripinki -- kalu karri.
Manja  (nuurl,) , manjarlanguyijala kalu nyina,
manangkarrarlaju.. manja; pirriwa kalu karri.  Pirriwa kalu
karri.  Manangkarrarlaju.  watiya; patuturlangu.  Patutu
kalu karri manangkarrarlaju.  Patutu.  Ngulajangkaju -- kalu
karrimi, tiparlangu kalu karrimi.  Tipa kalu karri, ngurrju

-- nganayipiya, yangka walypalikirlangupiya kalu
karri.  Kalu ngani.  Tipaju..  Tipa.  Kalu karri.
Ngalyarrpa .  Manangkarrarla kulajala kalu
karri.  Kalalunganpa yungu -- nganimpaku -- kurdukurdurlu
yikalarnalu ngarniyi.


: Nyiyapiya kalu karri watiya ngalyarrparla.
Ngalyarrparla kalu karri, ngalyarrparlaju kalu karri; tipa
nyanungu, tipa kalu karri, --

    
yujurlpu kalu karri. Yulyurlpuju -- ngurrju ngulaju--
kalalunganpa yunguyi -- ngurrjuyijala. Wirijarlunyayirni
witawangu. Kalalunganpa yunguyi kurdukurdukuju.
Kalalunganpa manu -- parrkangka. Parrkangka kalalu manu --
nyanunguju -- yulyurlpuju .  Ngalyarrpa
.  Ngalyarrparlaju.  Wiriwiri kala parntarrija
-- jalyirrparla jintaju.  Nyanunguju yulyurlpuju.
Wirijarlunyayirni.  Kalalu manu manu manu; kalalu kangu.
Ngurrakurralku -- -- kalalunganpa yungulku.  Nyanunguju
miyipardu. Yulyurlpuju -- kalarnalu ngarnu. Kurdukurdurluju.
Ngulajangkaju -- ngulajangkaju -- kalalu yanu -- yarla kalu
nyina -- manangkarrarlaju, yarla yangka miyi, ngula kalu --
ngulaju kalu karlami wurnturu -- ka pinyi pawalaju.  Pawala
ka pinyi pawalaju.  Pawala ka pinyi wurnturu. Nuuka + yangka
ngarnangka pinyi, na  wurnturu kalu karlami.  Nyanunguju
yarla.

    
Yarlaju kalu karlaju wurnturu.  Karlami kalu -- yangka
pawala ka pinyi nyanungurluju miyipardurlu yarlangku.  Ngula
kalu karla.  Jutayinjarla kalu karla 


: Nyiya miyikariji..  Wanakiji miyikariji, karnalu
ngani, nganayikirli, kajalarra kalu  nganayi
-- wakirlpirri.  Kalu pantirni -- kalu langa kalu
make'em-mani. Langa kajalarra kalu pantirni, kajalarrarlu.
Nganayi kalunyanurla jurnta kijini, nganayi -- kuna kalu
kijini kalu kunaju kalu kijini kijinili; pantirninjarla kalu
kirlkamani kirlkamani kirlkamani kalu -- kijinilki kalu.
Wanakijiji.  Miyiparduju.  Pantirnili

    
pantirnili pantirnili --... yangka kalu watiyarlalku
yirrani.  Rdilypi(rr)rdilypirrinjayanilki.
Kirrirdimpayirla.  Watiyarla.  Yangka. Warlungkulku kalu
purra.  Ngarnilki kalu wanakijiji.  Ngarni kalu
yarnunjukurluju -- ngulaju kalu wanka ngarni.  Ngulajangkaju
-- pirdamanijana ngulajulku;; pantirnilkili watiyarlulku
yangka kanyilkili -- pantirninjarla pantirninjarlalu --
kanyilki warlukurralku.  Purrami yungulu. Ngampurrparluju
kalu yangkakirli ngarni yarnunjukurlu kalunyanu pilimapimani
kalu + nyanu;, ngulajangka kalunyanu kanyilki --
ngurrakurralku yangka -- yungulu ngarniyilki. Nyinanjarla
ngurrangkalku kulpanjarla.  Ngula.

    

: Ngarrikaju nyiyapiya parrkaju, manu -- watiyaju
manu yartura; nyampuju wanakiji .  Wita
, parrkaju,  jilkarlakurlulku.
Jilkarlakurlu nyanunguju ka karri, wanakijiji,
jilkarlakurlulku ka karri.  Parrkaju -- wantikijala 
witajala ngari wuurnpa.   ngarnaju rdangkarlpa. 
witanyayirni.  nu wiri, wita ka karri.  Wita. Nyanunguju
wanakiji -- witajala ka karri.  Parrkaju.  Parrkaju
witajukujala.  Yatura witaju(ku) ka karri --
parrkarlanguju.Nu wiri, wita ka karri.  Witawita kalu
karrinja yani.  Panujarlu.  Jilkarlakurlumipa.


 : nyiyapiya jinjirlaju, Jinjirla, 
ka pardi ; yangka -- walypalipiyakurlanguyijala  ka
pardimi.  Jinjirlaju.

    
Ngulapiyayijala ka pardimi.
: Nyiyapiya palkaju jinjirlaju, :  Kala wartwan . Kardirri ka karri, kardirri jinjirlaju, yalyuyalyu
wiyi ka palkajarri, ngulajangkaju ; kardirrijarrilki --
jinjirlaju. Jinjirlaju ka palkajarrilki -- -- ngulajangkaju
palkajarrinjarla yangka nyinami -- wankawiyi wita,
nganayiwiyi, marumaruwiyi nyinanjayani ; ngulajangkaju ;
yarltirijarrilki ka.  yurnmijarrinja yani ka.  Ngulalku
karnalu mani -- yurnmiji.  Pardinjayani ka.  Nyanunguju
parrkangkajinta.  .  Witangkaju ka
nyina.  Panu kalu nyina witangkaju, yangka jintangkaju
ngarnangka kalu nyina, ngulangkaju kalu mani.  Nyanunguju
miyipardu.
: Yirdi jinta ka karri;.  Yirdi jintajuku ka nyampuju
karri,

    
Yirdi jintajuku.  Wanakiji jintajuku yirdi.
Pamarrpangawurrpa.  Pamarrpangawurrpa ka karri jintajuku.
Yirdi nyanungujuku jinta.  Nu panu, jintajuku ka nyampuju
karri wanakiji.  Pirlingka ka nyampuju karri.  Nyampukariji.
Miyipardu yangka nyampuju -- wanakijiji.  Ka karri
pirlingkanya.  Ka pardimi -- pirlingka ka ...  karri
nyampuju.  Yangka -- yikalu + ying/ warlu kala yungkurnu.
Warlu ngulawarnurla kampa -- winiwinirla kalu pardimi.
Ngakayijala.

:  Nyiyarla ka yurnmijarri miyiparduju,  Miyipardu
nyanungu ka yurnmijarri, ngulaju wantarlangurla.  Wantangka
ka yurnmijarri.  Wantangka yangka kaapurdakaapurda
(karapurdakarapurda) ka yurnmijarri.  Miyipardu nyanunguju.

    
Ngapangku  ka yirrani, ngapangku ka -- pardimi
yangka, nyurruwarnuju, wantakarirliji ka palupinyi,
ngamardinyanuju, ngulajangkaju pardi ka ; yarda ka pardi ;
-jarrilki ka miyipardu nyanungupatuju.
Wilypipardimilki ka.  Yarturajangkaju. Pardimilkili --
pardimili yangka , yangka nganayi manu
lurlurkarrija , nganayi, jiiti
, jiti lurlurlkarrija, ngulalu pardija.  Ngula;
yurnmijarri.  Ngulaja.


 : Nyiya jintakariji, miyiparduju, pirlingawurrpaju,
Ngarlilyirrki jintakariji pirlingawurrpaju ka karri, ngulaju
ka yurnmijarri.  Ngulaja kapanku ka yurnmijarri.
Yurnmijarri ngula yikalu mani kalu pany kalu ngulaju mani.
Ngulajangkajulu -- nuurlu purrami warlungku, ngarni kalu

    
ngari -- yurnmi kalu ngarni.  Yurnmijarri ka jalpi 
kalu jankami. Jinta ka nyanunguju jankami wayi.
Ngarlijirrki. Ngulajangka ka ngarlilyirrki jankami jinta
jinta(wangu) ka janka ; jinta, kapanku yurnmijarri ka.
Kapanku ka yurnmijarri.  Miyipardu ngarni -- parrkangkaju.
Nyanunguju ngarnangka.  Ngatinyanurla ka pardi.  Jankami ka
ngulaju wantangku ka janka.  Miyipardu nyanunguju.  Karnalu
ngarni yangka -- parrka panungkajalarnalu ngarni.
Parrkangkaju. 
Ngarlilyirrki, ngulaju kalu ngarni yurnmimipa.  Yurnmijala
ka ngari jalpi yurnmijarri.  Warluwangujala.  Nuu kalu
warlungku purra lawajala.  Warluwangu.  Ngari ka janka
wantimiparlu -- miyipardu nyanunguju.  Ngulaju

    
karnalu yangka wirlinyirliji ngarni ngarninjayani.
Ngarninjayani karnalu. Yangka jirramawarnurlangu ngarnawarnu
-- karnalu ngarni.  Ngulangkuju.  Karnalu kapanku
ngarninjarla yani.  Pirdamaninganpa.  Ngarlilyirrki
nyanungurluju. Karnalu ngarni. Ngarni jintangkajala
wantikirlajala ngarnangkaju. Witangka.  Ka nguna wantiki.
Ngarna nyanunguju.

:  nyiyapiya palkaju, :  Wita ka karri ngalajinkiji,
ngula japa wita.  Wantiki ka nguna.  Wantiki -- walyparda
nguna.  Nyanunguju miyipardu.  Jilkarlakurluyijala
nyanunguju -- miyipardu.  Jilkarlakurlujala.  Ngarna wita
ngari ka nguna.  Kankarluwangu.  Nuu (ka) kankarlurlangu
pardi, ngari ka nguna kanunju walyangkajuku -- kalu nguna.
Wipimi ka nganayimipa

    
Yangka -- parrkamipa kalu wipi.  Ngarnangkaju.


: Nyiya jintakariji, nyampujarrapiyaju.  Nganjawarli
jintakariji, nganjawarli -- ngulajuku ka , manangkarla
nyinami.  Wurnturuyijala -- pirliwangu -- jalpiyijala.
Jintakariyijala. Jintayijala ka ngulaju nyina.  Ngulaju
ngarna witangka -- witangka ngari, wirijarlurlajala --
wiringkajukunya..  Witangkajala ngari ka nyina.. nyanunguju,
nganjawarliji, nganjawarliji ka ngulajunyina jalpiyijala.
Jintayijala.  Nyanungu.  Jintayijala ka nyina.
Ngalalyirrkiji -- ngalalyirrki wangu -- nganjawarli. Ngulaju
kalu pantirni -- .  Kajalarrarluyijala.
Kajalarrarlu witangku kalu pantirni.  Yirrimani kalurla.

    
Kalu pantirni -- nyampupiyayijala. Nyanunguju kalu pantini
-- kumarlpa  -- kumarlpajala 
kanunjuju, kumarlpa.  Kumarlpa kalurla kirlkamani. Ngulaju
kalu ngarni -- warlungku purranjawangujala.  Ngakurrujala
.  Ngakurrrujala kalu pantirninjarla kanyi.
Kalu mani.  Kalu ngarni.  Ngulaju ngakurru.

:  Nyiya ngakurruju, ngakurruju karnalu ngarrini --
miyipardu yalumpu -- nganayi -- ngurrju.  Ngurrju karnalu
ngarrini ngakurruju.  Yikarnalu ngarni ngakurru.  Ngulaju
karnalu ngarrini ngurrju yali nyanunguju -- nganjawarli
nyanunguju karnalu ngarrini ngurrju ngakurru. Karnalu
ngarni.  Nyanungu ngapapiya. Yikalu ngarni.

    
:  Nyiya kajalarraju, : Kajalarraju karnalu ngula manja

ngurrjumani.  Ngurrjumani kalu kajalarraju
-- manja.  Manjawangurlaju ngulaju kalu wakirlpirrilki
ngurrju mani.  Kajalarraju -- witajala kalu .
Yangka -- nganayi -- yirijala kalu .  Yangka
yalimipajuku.  Jakamipaju kalu yiriji + ngurrjumani. Yangka
palyangkuju kalu ngurrjumani.  Ngulajuku.

:  Nganangku...:  Karntarlangurlu kalu ngurrjumani
yalumpuju kajalarra, karntarlangurlu kalu ngurrjumani.
Lawajala yalumpuju ngarijala wanakijiki kalu 
(miki-mani).  Manu nganayiki.  Nganjawarliki

    
kalu ngurrjumani yalumpuju, nyanungujarrakukula ngari yangka
jirramakujukujala -- kalupalangu ngurrjumani.  Kapala nyina
ngarnajarrarlajukujala..
:  Nyiyapiyarla ka karri nganjawarliji,:  Manangkarrarla
ka nganjawarliji karri, miyipardu nyanungu nganjawarli
ngulaju -- jintakarijikijala ngulaju ka karri nganjawarliji.
Miyipardu nyanungujuku.  Nganjawarli nyanunguju ngulaju
ngari jalpijala (ka) karri.  Ngulaju ngarnaju -- wiripardu.
Wirikila ngari yangka wita.  Wita ka karri. Kirrirdipardu.
Walya ngayingayijikijala kalu karri. Nyanungujuka --
nganjawarli.  Parrkaju yangka -- witajukujala. Julpurnpari
kalu karri.  Witawita parrkaju.

    

:  Nyiya miyikariji,:  Yipintiri miyikariji, ngulaju
kalu witangkanyayirni -- parrkangkaju kalu ngarni.
Wiriwangurla.  Walyangka yurnmijarri ngulaju -- ngarijala ka
-jala -- ngari ka yurnmijarri kapankujala.
Wantangkujala ka yurnmimani.  Yulyurrpurlaju ka janka
kapanku ngari.  Yika kapanku pardimi ka -- ngulajangkaju ka
-- kapanku yurnmijarri.  Ngarnangkaju.  Yangka karnalu
nyanyi -- karnalurla raapinyi karnalurla -- manilki karnalu
-- lurlurlkarrilki kalu.  Walyarlangurlalku karnalu mani.
Ngulajangka karnalu ngarnilki -- lurlurlkarrilki
ngarnangurluju.  Kalu walyangkalku yangka nguna -- karnalu
mani raapinjarla -- walyangkalku -- ngulajangkaju karnalu --
karnalurla yangka

    
karnalujana raaraapinyi karnalu ngula karnalurla manilki
karnalu -- karnalu ngarnilki karnalu -- jintajuku /
nyanunguju/ witangka ngarnangka -- ngulaju kapanku --
jankami.  Yulyurrpurlaju.  Karrungkajala ka nyanunguju
karrinjinani.  Ngayingayi.  Ngayingayi ka ngula karrinjinani
karrungkajala nyanunguju yipintiri.  Karrinjayani.


    (nyiyapiya ngarnaju, ... ):

    Wita ka nguna, walyangka nyanunguju, yipintiriji,
ngarnaju, nguna kalu, ngarijala ka yangka -- jitimirra
walyawanaju -- ngunamirra ka -- ,
-jala..  Ngunami ka, walyangkajala, walyangkajuku ka
ngarijala nguna, witajukujala yangka --
warrukurdikurdijikijala ka ngari kutuju ka ngunawurru, nuuka
yangka wurntururlangu, nukirrirdirlangu, wita ngari.

    
Walyangkajuku ka nguna.  Wipi kalu yarturu yangka kalu wipi.
Ngulamipajuku --


    (nyiyapiya palkaju ...):

    (Kala)nganta pirarrpirarrpa .  Pirarrpirarrpa nyanunguju yipintiri wita.
Pirarrpirarrpajarri ka.  Ngulaju ka wankajuku;
yarringkarringkiwiyi.  Wankaju yarringkarringkiwiyi .  Wankaju yarringkarringkiwiyi.  Ngulajangkaju
pirarrpirarrpajarrilki -- nyanunguju -- yipintiriji --
wankajukujala kalu panukariji yangka.  Yurnmijarri kalu
yangka / jintakumarrarnilki -- ngulajulu -- yurnmiji
yangka -- nganayipiyajarrilki.  Pirarrpirarrpalkulu ngunami
yurnmiji.  Ngulaju(ku).


 :  Nyiya miyikariji,:  Yawalyurru, yawalyurru
miyikariji, ngulaju kalarla yarlupinyi.  Yarlupinyi
karnalurla.

    
Kalalurla yarlupungu, nganimpaku yangka witawitarlarniwiyi,
kalalu yarlupungu walya -- ka / kanunjumparra yangka
yintirdirla, kalalurla yarlupungu.  Ngulajangkaju kalalu
lurlurlpungu yangka watiyalku.  Watiya yangka kalalu
lurlurlpungu watiya nyanunguju -- ngamardinyanuju kalalu
lurlurlpungulku.  Rdakangku.  Kalalu -- yangka lurlurlpungu.
Lurlurlpungu kalalu.  Kalalu lurlurlpungu -- kalalu muku
wantija yangka yali kankarlarrangurlu -- nyanunguju
yawalyurru -- yawalyurru nyanunguju -- kalalu / yangka
lurlurlkarrija  muku / -kalalu manu muka --
yangka kalalu -- yaliji () kalalu ngarnumipalku.

    
Kalalu maninjakulku jatijarrija .  Yangka
parrajakurrarlangu.  Kalalu manu manu manu ::: kalalu /
yangka muku manu.  Muku manu kalalu.  Nyanunguju yawalyurru.
Miyiparduju nyanunguju yawalyurru -- kalu ngarni.  Karnalu.
Lawajala -- warlungku nuukalu purra -- lawa.  Ngari kalu
ngarni.  Lawajala.


    (Nyiyapiya watiyaju.)

    Watiya ka karri -- ngulaju kirrirdimpayi.
Kirrirdimpayi (ka) karri.  Nyanunguju.  Kirrirdi ka karri.
Kirrirdijiki ka karri nyanunguju yawalyurru.  Watiya
nyanungu ka karri ngulaju -- kirrirdi.  Wirnpiwirnpi --
wita ka karri.  Wiri ka karri

    
ngari -- nyanunguju.  Manytawana ka karrinjayani nyanunguju
-- yawalyurru nyanunguju.  Manjawanajala.  Pirliwangu.
Manjangkajala kalu karri nyanunguju yawalyurru.  Yawalyurru
nyanunguju.  Miyipardu nyanunguju karnalu ngarni.  Manjapiya
kalu karri nyanunguju, manjapiyanya kalu karri nyanunguju.


    (nyiyapiya parrkaju, )

    Parrka, ngulaju karri -- wantiki.  Wantiki ka karri.
Parrkaju.  Yawalyurruju.  Parrkaju.  Yawalyurruju.
Parrkaju ka karri ngulaju; wantiki.


 :  Nyiya jintakariji,:  Marnikiji jintakariji,
witangka karnalu mani, kalu mani, ngarna wirijarlurla, ngari
ka karri, warrukurdikurdi

    
karrijala ngarnaju, panujarlujala ngarnaju ngari kalu karri,
kirrirdimpayi yangka witawitajala, witawitayijala, ngulaju
ka(la)rnalu mani.  Nyanunguju marnikiji.  Karnalu witawita
mani.  Kalu mani kalu mani kalu mani kalu.  Nyanunguju
marnikiji.  Ngulaju karnalu ngarni warlungku purranjawangu.
Nu karnalu warlungku purra -- warluwangu.  Lawa.  Karnalu
ngari ngarni.  Yurnmijarri ka / ngulaju ka jankami --
wantangku. Yurnmikardaju.  Marnikiji nyanunguju.

    Marujarrajuku ngulaju kapala nyina.  Yawalyurru --
marnikiji.  Ngulaju -- jirramajuku.  Marujarra kapala karri.

    
Jirramajuku.  Miyiji.  Ngulaju marujarrajuku.  Marnikiji --
yawalyurru kapala karri.  Marujarrajuku.  Ngulaju
karnalupalangu -- mani.


      :  Nyiya jintakariji,:  Yankurlayi
jintakariji, ngulaju karnalu mani -- ngulajuka wantangku
jankami.  Nuuka yurnmijarri, yurnmijarriji ka --
yurnmimaniji ka wantangkujuku.  Kajana yalumpupatuju
marnkurrpa.  Yawalyurrupatuju.  Manu marnikiji.  Manu
yankurlayi.  Ngulaju kajana jintangkujuku wantangku jankami.
Nuukalu warlurlangurlu purrami, lawa.  Wantangkuju kajana
janka.  Marumipajuku yalumpuju.  Yankurlayiji.  Maruyijala
yankurlayiji.  Ngulaju karnalu ngarni -- wantangku ka
jankami.  Nyanunguju marukarda.

    
Marukardaju ka janka.  Wantangkuju.  Ngulaju witangkajinta
ngarnangkajintaju.  Witangkajinta ngarnangkajintaju ka
jankami.  Yankurlayiji.  Witawitarlajala ka jankami.
Kirrirdipardurla.  Kirrirdirlajala ka jankami / wantangka /
kalu karrimi -- nyanunguju ngarnaju -- kirrirdijala.
Witajala.  Nyanunuju yankurlayi.


 :  Nyiya ...:  Kararrpa jintakariji, ngulaju ka
jankami wantangkuyijala.  Ngarna witangkajala ngari -- 
yangka wirirlangurla, nuu wiringka, witangka ka jankami.
Kararrpaju karnalu -- ngulaju witangka manimani -- witangka
karnalu mani.  Witangkajala ngari.  Walyangayingayijala.
Kutujala -- walyangka kalu karri.  Ngarnajala.  Nyanunguju

    
kararrpa, watiyapiyawangujala, nyanunguju nganayi, kararrpa
kalu karri -- witawitajala, miyipardu nyanunguju karnalu
kararrpa ngarni -- witawitajala, witawitarla ngrnangkaju,
kalu karrinja ya / karrimi, ngarnangkaju witangkajala ka
karri -- kararrpaju, wirijarluwangurla, wiriwangu
witangkajuku kalu karri.  Ngarnangkaju.


 :  Nyiyangawurrpa kararrpaju,:  Manangkarrangawurrpaju
kararraju, manangkarrarla ka ngulaju karri kararrpaju.


 :  Manu yankurlayi,:  Yankurlayi, ngulaju -- manjangka
kalu / manjawana kalu karrinjayani.  Manjangka kalu
karrinjayani.  Manangkarrarlangurlakula ngari kalu

    
karri.  Yangka jintakarijintakariji.  Nyanunguju --
yankurlayi manu + kararrpa.


    Marnikiji -- ngulaju -- pirliwana kalu karrinjayani.
Pirliwana kalu karri.  marnikijiji.


      :  Nyiya...:  Parntakura jintakariji karnalu
ngarni.  Manu ngulaju ka manangkararla nyinanjinani.
Manangkarrarla.  Nu manjangkayijala, lawa.
Manangkarramiparla ka karrimi -- nyanunguju parntakura.
Witangka , ngarnangkaju,  witanyayirnirla
kalu karri.

    Jintakarijintakari kalu nyinanjayani.  Ngarna
jintajukujala.  Panuwangu kalu nyina.  Ngarnangka
jintangkakirli kalu nyina.  Ngulaju manangkarrarlajala ka --
jintakariyijala nyinami.  Jintayijala.  Manangkarrarlaju.
Parrkaju wita- , nu wiri, witayijala.  /
miyiparduju kalu nyina -- kapurdukapurduyijala.  Nganayi --
tardu kalu nyina.  Miyiparduju.  Tardukalu nyina.  Tardukalu
nyina miyiparduju.  Nyanunguju parntakura, parntakuraju kalu
nyina tardunya.


     :  Nyiya...:  Ngarlajiyi jintakariji, ngulajuka
nyina -- wirringka.  Ngulaju karnalurla karlami --
karlangurlu karnalurla karlami.  Karla karnalu karlakarnalu
karla karnalu -- yangka karnalu wilyp/ wilypimanilki
karnalu.

    
Wilypimanilki karnalu.  Rdilykikarirdilykikarilki karnalu
yangka karlami.  Karlami karnalu.  Karlami karnalu --
karlangurlu ngulaju.  Kaninjarrajala karnalurla karla --
walyangkajala.  Karnalu karlami  -- ngula
karnalu mani.  Karlanjarlajala karnalu mani.  Ngarlajiyiji.
Kankarluwangujala.  Walyangka.  Walyangka ka karri
kaninjarra.  Ngarnaju.  Ngula karnalu karlami ngarna
nyanungu -- ngarna nurli  karnalu karlami.
Ngarnarlanguju karnalu karla.  Jintangka karnalu karlami.
Nyanunguju miyiparduju.

    Yumurnunju, ngarlajiyi karnalu ngarrini -- jirrama

    
ngulaju yirdijarra.  Jintajuku.  Jintajukujala ngarlajiyi
karnalu ngarrini.  Yumurnunjuju.  Yumurnunju ngarlajiyi
karnalu(palangu) jirrama yirdimani -- jintajuku.  Yirdijarra
jirama.  Ngarlajiyiji karnalu ngarrini.


 :  Nyiya jintakariji,:  Ngalkirdi jintakariji,
pajini karnalu.  (ngula)karla karnalurla karla karnalurla --
warrukurdikurdi   karnalurli karlami --
ngarnangkaju.  Ngalkirdirlaju.  Ngalkirdi nyanungukuju.
Ngulajangka karnalu pajini-rnalu wilypimani karnalu.
Yarturarlajala.  Yarturarlajala karnalu mani.
Ngatinyanurlaju.  Yartu rarla.

    
Karnalurla karlami.  Watiya.  Yangka yartura yika wipimi,
ngulangka karnalu karlanjarla mani.  Ngulangkaju karnalu
mani.  Ngalkirdiji.


    Ngulajangka karnalu yani ngarnakarikirralki, yangka
ngalkirdi nyanungukuju, ngula karnalurla karla karlami
karlami karlami warukurdikurdi karla ngarnangka
jintangkajukujala.  Yangka jirramarlangurla.  Karnalurla
karla.  Mani karnalu.  Karlangurlujala.
Karlangurlujurnalurla karlami karlami.  Mani karnalu warru
yangka -- karnalurla karla warru warrukurdikurdi karlami --
ngatinyanurlaju.  Ngarnangkaju.

 




      Jurlardajuju yimi ngarriki,:  Jularda, karnalu
nyanyi, ngulaju ka kankarlarra yukami.  Kankarlarra ka yuka.
Karnalurla nyanyi.  Tardakijini karnalu.  Yurdirlangurlaju.
Yurdingka..  Ngulajangkaju -- karnalu pakani.  Yurdingkaju.
Warrkarninjarla karnalurla rdaalypakani, rdaalypakani
karnalurla.  Ngulajangkarnalu pakani -- wantimi
kankarlarrangurlu -- yurdingirlijirnalurla rdilykipakarni.
Jitirnirnalu -- pakarnilkirnalu yali yangka.
Wantinjawarnu.  Ngula + -rnalurla pakarnilkirnalu.
Ngularnalu + yirrarni.  Yurdamirrikirra.
Yurdamirrikirrarnalu yirrarni.  Yani karnalu yarda,
jintakarilkirnalu nyanyi.  Yangka -- ngari kanunju --
walypirntipirntilki.  Walyakutulku.  Walyakutulku karnalu
nyanyi yangka.  Karnalurla nyanyi milpaju, karnalurla
nyanyi.  Yukanja-

    
wangurlangukurra karnalu nyanyi.  Yukanjawangurlangu.
Ngularnalu pakarni.   nyanunguju.  Jularda.
-Rnalu pakarnirnalu -- jurrurnalu mani -- nungulkurnalu
yirrarni -- jintangkajuku nalu () nungurnalu yirrani --
jurrurnalu ani.  Yurrkalirla karnalu pakarni.
Yurrkalirlangurla.  manu yirlkinjirla  karnalu
pakarni.  Julardaju.  Yirlkinjirlangurla karnalu pakarni.
Yukanjakura karnalu nyanyi -- witawita -- wtiaju --
yimangiji.  Kalurla yuka.  Yuka ka kankarlarrarlanguju
yangka yurdirlangurla.  Warrkarninjarlarnalu pakani --
kankarlu -- rdilykipakarnirlangurnalu.  Yawirranti.
Walykurra.  Ngulajangkarnalu pakarni walyangkaju --
pakarninjarlarnalu yani -- ngularnalu yarda nyanyi.
Jintakarilki.  Yardarnalu pakarni.  Ngulajurnalujana + nungu
-- nunguwiyirnalu yirrarni -- jurrulkurnalu

    
yirrarni.  Yurdamirrikirraju.  Pulapijarrinjarla
karnalu kulpamilki karnalu ngurrakurralku.  Pulapijarri
kujakanganpa.


     Yurampiji yimingarrik.:  Yurampi,
nyanyirnalurla, palkaju, -rnalu nyanyi.  Ngulyarnalurla
nyanyi -- ngulajurnalurla karlami karlami karlami --
pirrkanjimani  karnalurla.  Wurnturungurlu.
Ngarnakurraju  yangka yalikirra --
kutukurra.  Karnalurla pirrkanjimani pirrkanjimani
pirrkanjimani -- warrukurdikurdi karnalurla yangka
pirrkanjimani.  Ngarnakuju.  Jungaju karnalu -- palkayimani.

ngulajangkarnalurla pangirnilki pangirnilki
pangirnilkirnalurla -- pangirnilki karnalurla --
kaninjarralku, ngula karnalu mani -- mani karnalu
manikarnalu.  Ngulajangkajurnalu yarda yani.  Yalijangkaju.
Lawarlangu

    
(-ku?)karnalurla karlami.  Yanirnalu yangka yali --
jintakarikilkirnalu  pa/ palkamani jungajuku.
-rnalurla  rdipi.  Jintakarikilki.
Ngularnalurla pirrkanjimannjaku yijala -- yaliji karnalu
pirrkanjimaniyijala karnalurla.  Pirrkanjimanirnalurla
pirrkanjimanirnalurla.  Warrukurdikurdi(kilarna) karnalurla
yangka karlami.  Karnalurla pirrkanjimaniji.
Ngarnajintakuju.  Pirrkanjimanirnalurla -- karlami
karnalurla kaninjarrarnalurla pangirni.  Karnalurla karla.
Manili manili manili.  Yurrampiji.  manili.
Karlamiyilirla kaninjarra.  Jirrama rdalurla karla.
Jirramaku.  Ngulajangka kalu yalikaturlu -- yangkal/ kalu
karla marnkurrpa marda, marnkurrpa marda kalurla karla,
kalu palkamani,

    
ngulya yalirlaju, yurrampiji, ngulajangkajulu
jintakarikirralku yani.  Yilirla rdipi.  Ngarna yangka
wirikilki.  Wirikilkilirla rdipi.  Ngulyaku karlami.
Nyanungu ngulyaku -- wiriki.  -lirla rdipi.  Karlamili.
Wirikilki -- ngulyaku.  -rlurla karlami karlami.
Pirrkanjimanilirla.  Yaliki pirrkanjimanilirla
pirrkanjimanilirla -- palkamanili jungakirli kalu.
Palkamani kalu.  Nyinarntuyirani kalurla.  Jirramarlangu
marda.  Marnkurrparla kalurla nyinarntuyirrani.
Ngulajangkajulurla karlamilki .  Ngulalurla pangirni --
?o rdakulkulurla pangirnilki.  Palkamanilkili.  Maniyilkili.
Kijirniyilkilijana yangka yaparlanguku.  Yungulu
ngarnilki.  Ngarnili .

    
Kulpalkulu ngurrakurralku.  Lawarlawawapanjarlalku .


    : Nyarrparlu kankulu ngani, yurrampiji,:  Pingi
karnalu, pingi karnalu yiringiringikijini .  Kijirni karnalu pingiji.  nu karnalungarni
pingirlanguyijala, pingiji karnalu kijirninya.  Maninjarla
karnalu kijini, karnalurla -- jurnta ngarni, jakamiparla,
kijirni karnalu.  Pingiji -- jurruju.  Jurruju karnalu
kijirni.  Lawa.


      Yuparli::  Yuparli ngula karnalu -- yuparliki
karnalu yani karnalu, kalalu yanu, nyurruwiyiwiyi, nyampuju
lawalkujala, (ka) karri, jalangujalanguju, jalangujalanguju

    
lawalkujala kalu + karri, nyurruwiyi, 
ngajuwangurlawiyi, ngulajangkaju -- ngajupuru kurdupuru,
jililpalu  ngarnu, panuwiyi, miyarrangu 
yilpalu manu yuparliji.  Ngajukurlurlangurluju.  Palu manu.
Ngajukurlurluju.  Jalangujalanguju -- nuu ka nyina
yuparlilki -- lawalku.  Jintakarijintakari  kalu
nyina, jintakari jintakarilki kalu jalangujala nyina,
nyurruwiyijikilpa karrija -- miyarranguju, nyurruwiyijikilpa
karriji.  Miyipardu nyanunguju yuparlilpa karrija
nyurruwiyi.  Jalangujalanguju lawalku.
Jintakarijintakarilki kari.  Nyinanjayani.  Ngulaju kalu
ngari nyina yangka ngari  --

    
Watiyarlaju.  Ngalkirdirla -- o -- manjangka kalu nyina -- o
piriwarla kalu nyina -- o -- ngari kalu nyina yiniwayijala.
Watiyarlaju.  Watiyarla.  Yiniyayijala.  Kalu nyina.
Marnarlangurla ngari marda kalu nyina.  Ngarijala ka
warirni -- nganayiji.  Yuparlirliji.  Ka warirni.
Yuparlirliji ka warirni.  Yuparlirliji ka warirni.
Yiniwayijala -- wajarnpirlangurlajala ka nyina manu
yirlkinjirlangurlajala.  Nyanunguju miyipardu.


     :  Nyarrparawanarli warru yanu,:  Warrurlu yanu
-- warrukurdikurdirli warru yanu, kulkurrurlu nyinajarra,
wirliyarli warru jungarnimanurlujana, warrurlujana
jungarnimanu, parli nyinaja, parli pinanyangu,
nyarrpajarrirli,

    
Yarnkajarrarli + jinkapawutu  pinanyanjarla --
purdanyanjarla li yarnkajarrarli -- yanurlujana warru --
jitijarli kirtingkalku -- nyinajarli --
jungarnimanurlujana + yatijarrarlijana warru puraja
warrukurdukurdu rlijana yanurli.  Warrurlu yanu.  Warru
kulpajarni kirtiwanarli warrurni tarnijarrija .
Kulpajarnirlijarra.  Yurntumukurra.


    Jungarnimanurlujarra kurdungkulpalu pujumanu 
kulkurru, jurntayukaja, pujumanulpalu, kurdukurdurluju,
ngularla wirliyarlijarra wita nyanungu nyangu,
jungarnimanurlujarra, yitakimanulkarlijarra
putukurlurlujarra yitakimanu, warrurlujarra jungarnimanu
, (lijarra)nganta kulpayarlarni pina jupu-

    
Karrinjarla -- wiljimanulparlijarranyanu , wiljijikirlijarra yarnkajarra.  Ngajarraju.
-Rlijarra warrurni yanu.  Jupukarrinjarla kirtiwana rlijarra
warrurnu kulpaja.  Jungarnimanurlujarrajana.  Ngularlijarra
kulpajarni warru -- Yurntumukurralkurlujarra warrurnu
kulpaja --


    
Warrpalypardu, Murrarlinji (Nakamarra yapangarnu
kanajiwardingki) 


 Yuwayi, wilypipardija.  Warrpalypardu, warrpalypardu --
wilypipardija.  Nyinajalpa warrpalypardu, wangka --
jingkipatijarrija .  "Nyarrpajarrimirna;
nyarrpajarrimirna.  Yarnunjukurnaju purdanyangu.  Kuyuku.
Yanirna kuyuku.  Karlarra.  Ngajunyangupurnu  kalu
kujaju nyinamirni kakarraraju.  Ngajunyangupurnu.  Walyka.
Karlarranyarna yani.. Yuwayi, karlarra karna yani.
Nyuntuwurru ( karlangu) purdanyangka."  Yanu
karlumpayi.  Yanu...; nyinaja.  Karlangu rirriimanu.   Karlangu kirrirdimanu,  pinarni
tuurnkulpaja .  "yuwayi, palkakurraju , karlarra -- palkakurra."   karlumpayi
yanulku  yurnalku .  Parnkaja ... karlumpayi
yanu karlumpayi yanu.  Yapaku ngari yungujana jangkardu yanu
pakarninjarla

    
ngarninjaku.  Yanujana jangkardu -- purdanyangupalangu.
Marliyarrajarra tirramalpapala ngarlarrija.
Marliyarrajarralpapala jirrama ngarlarrija.
Purdanyangupalangu.  Wardinyijarrija nyanurla.  "Ngajuku ..
kuyu.  Ngajuku kuyu kajupala ngarlarrimi."  Parnkaja
karlangu(rlu?) yarntarnkangu wakirdilki yanu ....
Yarntarnkangu yarntarnkangu pakarnupalangurla
ramparlpakarnu.  Ramparlpakarnupalangurla lawanyanu waluku
yarnkaja.  
"O.. ngarirna jungarnirlilki pungkarla."  Wardupungunyanu

ngarrurnunyanu.  "?o: maju karna
nyinami punku."  Karlumpayi mungalyurru ka
parnkamirra........  Kunalkupa ngajarnurra.
Wanalyurrparla.  Wanalyurrparla.  Wanalyurrparla
kunalku ngajarnurra.  Yuwayi, kunalku ngajarnurra
wanalyurrparla.  Parnkamirra.... Lawajangkaju....
Yarnunjuku.. parnkamirra.... karlarrajana purdanyangu.
Waeepalyparla.

    
Warrpalyparlajana purdanyangu.  Purdanyangujana
warrpalyparla; yuwayi, ngatijirri ngarrka.  Ngatijirri
ngarrkajana purdanyangu. (Yunparni yilparnangku wita ;):  "lamanparna yiriwarri ngatijirri yiriwarri" .
(yarriyarrimanulkulparla kankarlurla.  Karntangku
purdanyanjawangu.  Marliyarra.  Lawa.  Yaparranjirli
purdanyanjawangu.  Watiki paja.  Watiki paja.  Marliyarra.)
Purdanyangujana.  Warrpalypardurlu.  Warrpalypardurlujana
purdanyangu.  "Ngajuku yati."  Wardinyijarrijanyanurla.
"(Warrpalypardu nyanungu ...)   "(ya) murrarlinji yapakurnarla (ya)
(yapapakarnu karlangu) purtipurtipungu"  Pakarnulkujanaw.
Kujakurlurluju .
Jakamardarnulpanyanurla.  Pakarnulkujana.
Wakurrumpumanujana (mukupakarnu ).

    
wakurrumpumanu,   Ngarnulkulpa purranjarla.  Ngarnulpa.  Ngarnulpa.

ngulajangka, ngulajangka, yanu.  Maninjarla.
Yirrarnunyanu.  Ngarnu ngarnu ngarnu yarnkaja japara (?).
Yanulku -- yarda yanu.  Karlumpayi yanurra .... yanurra ....
Jintakarikirla  + yuulyparra  kangu.
Yungurla -- jintakariki.  "Ngaju karna nyina (=kulakarna
yapangani) yapawangu lawa.  Yirrikarrika.   "Kati kuja jayapi kuyu." "Lawa   Karna nyina.  Kala miyi nyampu."
"Lawa karna nyina, kuyumipaku karna nyina," "
nganja kuja.  Nganja nyuntu.  Lawa karna nyina yapaku
(kulalparna nganjarla yapa), mari.  Marijarri --
wiyarrpakurnarla marijarrija."  Karlumpayi parnkami yarda
yani, mungalyurru.  Ngunanjarla yani.  Parnkamirra....
Karlumpayi parnkamirraparnkamirraparnkamirraparnkamirra
purdanyangujana.  Marliyarrajarrakarilki kajilpapala

    
Ngarlarrija.  Jirramakarilkipalangu purdanyangu -- "yuwayi,
ngajuku  kajupala ngarlarrimi.  Karijipala

ngajuku ngarlarrimi -- ngajuku  kajupala ngarlarrimi.  Yu..  yatiyi
ngajuku."  Parnkamirra.... purdanyangulkupalangu --
ramparlpakarnupalangurla, lawa.  Mijiimanupalangu .  (Ngari karna walypalikirlangulku wangkami --
kala ramparlpakarnupalangurla.)  Jarnkupala yakarlantija
.  Parnkajalpa
karlumpayi.... Parnkaja.  Parntinyangupalangu.  "Yirrirlirli
minyiranyira yirrirlirli kularnpirlarnpi" 
Parntinyangupalangu.  Ngarnulpa ngurralku walyalpa
ngarningarninjarniyanu.  Yuwayi..  Yangka malikipiyarlu.


    
Yarda yanu.  Kurntalpa(?)lku yanu.  Purdanyangulku(pa)jana
mirnimpilki  japiyalku.  Panujarlu.  "kuyu
kajulu mirnimpi wangka ngajuku;."  Wardinyijarrija.
Wardinyijarrijanyanurla, "ngajuku...." Yarntarnkangujana
jangkardu.  Yarntarnkangu jangkardu.  
nyangujana.  "Kari kalu nguna ngurrangka panu yijardu.
Warntamarrirla  kalu nguna."  Marliyarra
-lpalu nyinaja.  
marliyarramanulpalurla.  Kankarlarrangawurrpa(rlu).  :
"Murrarlinji..."   Pakarnulkujanaw.  Ngarnujana.
Purrajalkulpa.  Purraja  ngarnulku, tarnngangkulpa
ngarnu.  .  Tarnngangkulpajana ngarnu.
, (yarnkajalurla(?)) yurnturruyirrarnu
(yurnturruyirrani-ki =   Ngalyakarilki.  Panukarilkili
yunparnu.  Yunparnulkulu.

    
karrinjapardija -- "Nyiyakurrarna   Majujarrija.  Nyiyakurrarna
majujarrija.  Nyiyakurrarna majujarrija....."
Nyangulkunyanu.  "Yapangkujulu yunparnu.  Kuyungku."
Jarnturnunyanu.  Karrinjapardija. Karlangu yangka.
Juka(rra)yirrarnulku .  Karlangu
juka(rra)yirrarnulku -- yangku yapapirdipirdi. .
Yirrarninjayanu  majungkulku .  Karlumpayi wapapakarra(rlu)
(=waamaninjakarra) wajilipungulku.  Wajilipungulu.
Wajilipungulu  () nyanungu
warrpalypardu.  Muturna.  Wajilili pungu.  Wanarri
wantijarra.  Ngulajangka parnkamirra::::  Wanarrikari
wantijarra. Ngulajangka::: Parnkamirra nyampu wantijarra.
Wakukari. Ngulajangka parnkamirra::: Nyampu wantijarra.
Ngulajangka; miyalu; kuna wantijarra.  Tarlti.

    
wantijarralku -- majujarrijalku.  Ngulajangka parnkamirra
::: purturlu wantijarra.  Ngulajangka parnkamirra::: ramarra
wantijarra.  Ngulajangka parnkamirra::: jurrulku wantijarra.
Jintalku yangka parnkaja.  Kurturdurrulku parnkaja:::
Yukaja;. tarnngalku;.  Yukajalku.  Jujulku ka nyinami.
Yururrimi ka  palkaku.
Yukaja.  Yukaja yalumpuju -- lawa nyinajalku.  Yangkaju.

    
Jardiwanpa:   Yungulparli = yarripiri
Kantuwarra = jamparli  kamanyarrpa = wampana =
yarrirdarrirdia

Wirnparrkungurlu, yanu, yukaja.  Warnayarraju,
ngamardinyanu, kirdanyanu -- warrpalypardu.  .  Warnayarra, warnayarra.    kurduwarnulu kangu , yarlinyparlulpalu 
kanjanu, nganayi, yarripirilpalu kanjanu, manu
jamparli+-lpalupalangu kanjanu, na: jamparli pirikarrijakula
.  Jamparliji kanunjumparra
warnayarrakula.  Jamparliji warnayarra kalu ngarrini.
Yarripirinyalpalu kankarlu -- wana) kanjanu, yarripirilpalu
kanjanu::: yangka yarlinparlu.  ( kujakalu yangka
kanjani jurrurlangurla yapangku yapirikapintirli -- ngula --
manu ngapa kalu kanyi pakitirlaju  jurrungka.
Ngulapiyarlulpalu kanjanu,)  ; yirrarnulpalu --
jakatiyirrarnu  ngurrangkalku.

    
Ngunajalpalu.  Laarrpakarnulpalu -- jardiwanpalku juju.
Jardiwanpalpalu laarrpakarnu.  Jakatilpalu yirrarnu yangka::
Jardiwanpalpalu (yumparnu):  : "Kulartan kawuyuwuyu
kularta walampurrukarra" pirrimanulpalu.  Pirrimanulpalu.
: "Jarlipirna jarlipi (milpsrtiri = wampana) Tanjirna
tanji (rdanjingka manu kirni =churinga .
.  Jujulpalu yunparnu.  Kirnilpalu
waralywaralyirrarnu. Rdanjingkamanulpalu.  Yunparnulpalu
ngurrangkarlu.  Katurnulpalurla... : "Jalurtama Jalurta
warnparnpirri"  Katurnulpalurla.  Jardiwanpaju.
Yiniwayijalalpalu yunparnu.  : "..." Katurnulpalurla
ngurrangkarlulku.  Nyinajalpalu::: he::::

    
: "warna ngurrungurruyu warna pulpuljamparli" Warnalpalu
kanjanu.  Kanjanyanurlu kanjanulpalu.  : "Kurntangka
mararramanu  kurntangka laparrpimanu"    Yanulkulpalu.  Manulpalu. Manulpalu --
"Kurntangkarlipa kuja mani, kanyirlipa."  Yirrarnulpalu --
kangulpalu jarnangku.  Kangulpalu jarnangku.  Kangulpalu
kujarlu::: : Yurna yanparta yurna yanpartimirra" (yima =
wurna) (pardimirra)  Yanulkulpalu.  Yuwayi, yanurralu
wurnturulkulpalu yanu.  Ngurrakarikirralku.  Pirrimanulpalu.
hi:: : "..." Pirrimanulpalu -- kurlardarlpalu kanjarla
yirrarnu.. Kurlarda. -lpalu kanjarla yirrarnu.  Jujulpalu
nyanungu yirrarnu.  : Tanjirna tanji  Jarlipirna
jarlipi 

    
Rdanjingkamanulpalu -- juju yangka pamarrpa.  Pamarrpa.
Palka nyanungu.  Katurnulkupalurla::: : "..." :
Luwarurrurna  kuruwarrmanu "  Kuruwarrmanulpa.  Kurruwarrmanulpa:: : "..."
: "Karrimarlakarrimarla (=katurnu) liwarurruliwarurru
katurnulkulpalurla -- liwarurrurlu -- rdingkijarlu .  : "Karrimarla karrimarla liwarurru liwarurru"
nyinajalpalu.  Nyinajalpalu pirriyarlakurlangu mata.  -lpalu
mata nyina nyinaja.  Yardalpalu rdirriyungu .  :
"wanjanmaruwanjanmaru karrimarlakarrimarla"  Nyinajalpalu.
Katirninjarla katirninjarla.  Pirrimanulpalu ngari yangka --
yungulpalu nyinaja mata.  Ngurrawanarlu -- ngarnulpalu miyi.
Manu ngapa.  Nyinajalpalu.

    
yardalpalu rdirriyungu:::   "Tanji..."  Yardalpalu
waralywaralyirrarnu.  Juju nyanungu.  Palka.  Pamarrpa.
Karru.  : "Martukurrunpaju jurrujurrukangu
parranyarntinpaju jurrujurrukangu"  Mardukurulpa
jurrupungu.Kurdungurlurlu -- kirda(ng)ku
jurrupungu.  mardukuru.  Nyangkarlalpa kirdangku -- lawa.
: "Parranyarntinpaju..."   "wanjarrirnangku (mardukuru
(???) with yurlpu) jirnipirlarri"


Yunparnirna, 
: "..." Nu wangkanjakurlurlu, wangkanjawangurlu ngari ka
yunpani.  Laarrpakarni ka.  Kirdangku.  Kurdungurlurlu.
-ji kalu karrinjayani.  Kajikalu(?) pakani.

    
: "(ya)kinyakinyalparna (=wamulu) wumukumuku 
yampulwarriwarri" (mardukuru).  Rdangkarrngarnulku.  Nyurru.
Jukurrajukurralku rdiyiilki  yunparninjayani.
Purrjungkulku .  "warlu yarrpika.  Kurdungurlurlu.
Matakulkulujana -- wiyarrpaku -- kirdapatuku --
yarrpikalujana.  Warlu.  Purlkumanta.
Purlkupurlkumaninjayanta wiyarrpa mata.  Pirriyapuru.
Yulyurrpukujaku.  : "..." Kirda -- jungarnijarriyalku.
Jungarnilki nyinaka.  Kanardi karikarilki.
Kanardikarikanardikari nyinaka wiyarrpa."  : "
Walayakaranjurrkanguwalayakaranjurrkangu kintijalarna
kintijala liwarurru"  )Nyarrpararlalu wilypimanu.  Wiyarrpa.
Ngujukupalangu yaparla. ( japaljarrika wangka).
Ngujukupalangu yaparla.)  Ngamangka nalu wilypimanu.
Wilypimanulu -- yukaja.  Wilypimanulu.  : "..." nuulpalu
ngarnikirrawarnurlu yunpakarla; 
lawa.  Nganimpapiyaku ka karrimi.  Nuulpalu

    
jamiyipiyapinkirli yunpakarlu; lawa.  Jarlupatuku paja ka
karrimi.  : "Jangarampirri (warnayarra = kantuwarra)
(ya) pulurruwanti(ja) (walyakurra wantija kujalu Kujurnu)
Wilyipimaninjarlalu kujurnurra.  :  "kurrakurra (=ngawu)
mirntarlpi (jurru) jurrumirna  mirntarlpi"  Yungulu
mungalyurrulku yangka wanjilpiri yaninjayanta pirriyarla
pirriyarla wantapuru.  Wantaju::: pinijarrijalku :
Yukamirralku yungulu:: yungulu yanilki karnta parrangka:::
(mungalyurrulku wanjilypiri pirriyarla.  Parrangkalku
yumgulu kulpami -- Wantapuru yungulu kulpa karnta.  Kankarlu
wanta yungulu kulpami nyurru.)  (Yungulu kulpa mungalyurulku
yangka wanjilypiri yaninjaku pirriyarla pirriyarla
wantapurulku nyampuju kankarlujarrijajana wantaju::
pinijirra jarri yungulu yangka kankarlu wanta yangkami
yukamirra yungulu.

    
yungulu yani karntalku:::  : "muurlparlungku
mardarninjayanta kurdu.  Manu kajanyanu.  Papardinyanupala
nyinanjayanta.  Kurdungku  mardarninjayanta
muurlparlu.  Muurlparlu mardaka."  :  "..."
"Jungarnilkijarriya.  Jungarniwaja jungarnijarriyalku waja.
Yalumpujuku."  (Kurdungurlurlu kajana jinyijinyimani.)
: Kirda  = jakamarra, jupurrula, jampijinpa,
jangala.  Kurdungulu = Japangka, Japangardi, Japaljarri,
Jungarrayi)  Jungarrayirli manu japangardirli yungujana
wankarumani warlukujaku ngarlkinparlu .
Japaljarrirli japanangkarlu -- kirda kapijana purrami
yijardurlu.)  :  "wartijingirlirna kurrmurntungurlurna
yarrirtarrirta yarrirtarrirta (wampina).  Yanirralku
yungu::: Pirriyarla kapi rangkarrngani::: yangkaju yungu
nyampu nyurru rangkarrngarnu:::

    
: "..." :  Kirda yungu yanirralku jakamarra
yungu yanirra pirriyarla kulpamirra kijirninjaku;
warirninjaku.  Kurdungurlurlu yungurla kijirni wamulu
kirdaku.)  : "(yu)marranykurlangu jirripirti (= jurlpu
) (Jurlpu wangkaja mungalyurru.  Japangardirli;
Jungarrayirli yunparnu.)  :  "Jirripirti ngayikurla"
(purlaja nyurru.  Wangkajalku.)  : "..."  "Jungarnijarriyalku kanardijarriyalku nyinaka
ritiyilki jungarni::: majakalunyanu mirrijijarrarlangu::::"
: "..." : "..." Jungarnilkijarriya wiyarrpa
pirriyarlapirriyarla nyinami waja:: : "..."

    
"Jungarnilki jarriya.  Jungarnilki nyinaka.  Yuwa --
kanardi.  Nyurru rangkarrngarnu."  :  "..."  Nyurrulku
lawa nyinajalku.  Yukajalku nyurru.  

:  :  Purrajajana -- marturarluju

japanangkarlu -- japaljarrirli.
Purrajajana (purrajanyanu?) yalumpujuku, ngamangka,
katurnurla. Purrajanyanu, purraja ngari yungu.
Kurdungurlurlu..  Wantija, yalumpujuku jardiwanparla,
purrajanyanu, yukaja.  Yaparranjipalangu karntapalangu
jankaja.  Purrajanyanu.  Purraja japanangkarlu
japaljarrirli.  Japanangka japaljarrirli.  Japanangka
japaljarri kapala nyinami punku -- martura.  "yali
ka(pi)pala jalangurlu purrami.  Ngarni.  Wankaruwangu.
Kalakapala palkungkamani.  Japanangkarlu japaljarrirli."

    
Jungarrayi manu japangardi -- lawajala -- ngarlkinpa.
(ngapiri?) jukurrpawarnu.  Ngamardinyanu .
Nyanungukupalangu.  Kalakapala ngani; japaljarrirli,
japanangkarlu -- kapala nyinami maturajarrajala kapala
nyina.  Kalakapala yapa parlkungkamani.. Ngula ngkujukujala
purulpa wapaja.  Puru.  Nyanungukurrawangu.  Kuluparnta.
Japanangka, japaljarrilpapala wapaja.  Manulku yalumpukula
ngamangka, ngamangka ngarnu, katurnurla, yalumpujuku,
yukaja, yanu -- yinyangurlu.  Nyanungu, yirdi kantuwarra,
ngulakura kaninjarra wilypipardija ngamangkalku.
Wilypimanulu.  Kujurnurra.  Kujurnurralu.  Nyanungu
wilypipardija.  Yukaja -- yalumpujuku;.  Yukaja.  Lawa
nyinaja.  Yanulku.  Yirrarninjayanu

    
yalumpurlajuku.  Nyanungu kanunjumparra yukaja.  Yukaja,
yirdi kantuwarraju, nyanungulu kangu -- yungulparli.
Kangulu.  Yungulparliji.  Yungulu kangu jinta; yatujumpayi;
yanirralu; katurnukurra.  Yatijarra jurtarangikirra.
Jurtarangirlakila -- ngururra  yirranu kamparrurlu,
nyanungurlunyanu jutu pungujala.  Yinya wurliyamurruyu
kurra.  Yukajarra yalumpurlajuku;.  Yukaja.  Tarnngajala
yukaja ngamangkajuku.  Yangkaju.  Yirdi kantuwarra.  Yukaja.
Ngarijarru wilypipardija laarrpakarninjakurra yalumpurlajuku
-- yilpalu jardiwanpa yunparnu.  Larrpakarnulpalu yarda
yalumpurlarlu ngamangkarlu.  Kankarlarrakarilkijana
rumulypungu.  Nyanungunyanupurnuku(?).  Kurdukurduku.
Kajapirdiki.  Nyurrungarnu.  Japanangkarlu japalyjarrirli
(ngarnu) punkungku;  Maturarlulpa ngarnu;.  Jungarrayi --
japangardi ngarlkinpakurlangu.  Walykamaninjakurlangu.

    
yuwayi, ngarlkinpakurlangu waja, yaparranji kapala
wankarumani, karnta, ngamardinyanu, kirdanyanu, wankarumani
ka, punkuju yangka kapala nyinami japanangka manu japaljarri
-- martura.  Japaljarri japanangka kapala nyinami martura
kalakapala jalangurlu ruujumani(?)  yapa.
Parlkunkamani .  Wankaruwangu.  Yangkaju kulupanu,
-jana kulujarrija nganayiki japaljarriki japanangkaku.
Yikalujana kulujarri.  Katurnurlalpalurla katurnu::::
Pardijarralku yurnalku yatuju mayi tarnngalu () ngulajuku ()
parlkungkamanu:::  Pinpipurrunyulku (=kurnta) yanulku
yatijarra::: pardijalu ngamangurluju::: wurrangku
laarrpakarnu ngamankarluju::: Yanu:::
yaninjakungarntirlikila:::

    
: "..." warlujangka yungurlu manku jungarrayirli manu
japangardirli.  :  "..." Yaninjakurrarlulu () wankarumanu
-- jungarrayirli waja -- japangardirli waja -- manulu,
yurnalku ngula pardijaku yatijarra -- tarnngalku.   "..."
pardijarralku -- yurnalku.   "..." Yanurralku.
Yatijarralu yirrirra puraja.  Yanurralku.  : "(yu)walu
ntarawu rdanyi ntarawu"  "Warrukuru wapaya.
Jungarnijarriyalku. Yurnalku yinpa yaniyi -- tarnngalku --
yatujumpayi."   "..."  : "puturlurlururnjarri liwaru
Jungunjungun"  Yatijarralku yanu -- puturlurra  karrija.  Yungu yanulku.

    
(Yapajinta kulpaja yirraru.  
jaljajana jutupungu. : "..." yanulku.  Jaljajana
jutupungu.  Yanirralku ka.  Yatijarra.  Yatijarralpalurla
katurnu::: Katurnurralku::: : "..."
Kurdungurlurlulpalurla katurnu; marturarlu japanangkarlu,
japalyjarrirli.  Yawu.  Japanangkarlu japaljarirlilpalurla
katurnu pungkungku -- kurntangku.  :  "..."  Japanangka
japaljarrirlilparla katurnu.  Ngulapurulu
jungarrayirlijilparla katurnulpa.  Kurntangkulku ngarra
walykamanu.  KIrdalkulpa wardinyimanu.  Yawu wardinyimanulku
-- kurntangkulku warlujangkarlu. Wankaruwangujala manu.
: "..."  : "Yutuyu warnparnpirri marla"  (yirdimipalpalurla
katurnu.) Japaljarrirli --

    
japanangkarlurla katurnunya.  Kurntangku.
Warlujangkarlumayi.  Punkungku::: Kalu kurntangkulku katini.
Ngarnu!  wankaruwangu.
Jakamarrapala jupurrulapala ngarnu.  Jangala --
jampijinpapala ngarnu wiyarrpanyaju.. Warlungku waja.
Japanangka -- japaljarri kapala nyinami punku martura
yiljardu.  Kajikapala yapa purrami.  Ngulakujakuju --
yampiyalujana.  Japanangka manu japalyjarri.  : "..."
Ngulajuku.


 :  Nganangku ka yunparni, nganangku,
yunparni ka -- jupurrularlu, jakamarrarlu.  Japangardirli,
jungarrayirli.  Yuwa, japangardirli jungarrayirli ka
yunpani, karla karrimi, puturluwana.  Jampijinparlu,
jangalarlu kapala yunpani, yalumpurlujuku
jintakumarrarnirli, wiyarrparlu

    
kalu.  Japanangka, japaljarri kapala yalumpuju purturlurla
karrimija.  Japanangka, Japaljarri kapala karrimi.  Yunpani
ka.  Kirdangku ka mani jakamarrarlu jupurrurlarlu --
jakamarrarlu jupurrularlu ka mani.  Jungarrayiji kalu
nyinami kurdungurlu -- nyanungunyangu.  Jungarrayiji; manu
japangardi.. Japanangka, japaljarri yalumpujupala martura
wapaja. Kajikapala yapa-- parlkungkamani.  Kulanganta  jamangka.   yapa..
Katurnurlalparla katurnu.  Katurnurla. -lparla katurnu.
Wirlinyirlijilparla katurnu.  Katurnurla.  Larrangkarlu.
(=laningki, not = larrangkarlu)  Yalirla ().  Kurdupanumanu
.  Yalumparlajuku.  Kirdanyanu ()
wilypimanu nyanungu kantiwarra.  Yirdi kantu warralu
wilypimanu

    
Yangka ().  Ngamangka.  Wirnparrkurla ngula yukaja.
Pampajangka.  Warnayarrajarrijalku.  Warnayarrajarrija.
Yalumpurrarlu yangka wilypimanu ngamangkalku. ()  -jana
wilypipardijalku ngari.  Nyangulkulu.  Wilypimaninjarlalkulu
yunpurrkurra  kujurnu.  Nyanunguju.  Kantuwarra.
Nyanungu jamparli;. Jamparlili yirdi kujurnurra yunpurrkurra
kujurnu.  Yalikila ka yangka kakarrara wampurrura  ngunami. ().  : Nyarrpara katurnu,  Kala yalumpu
katurnuju.  Karlarra yalumpu.  Ngarilirla wirlinyirli
katurnu.  Ngamangurlujala.  Ngurrangurluju jurrkungurluju.
() Larrangkarlulparla katurnu wirlinyirliji.  (Yapakurlangu
nganimpanyanguju..)  Ngulalparla larrangkarlu katurnu
wirlinyirli..  Wirlinyirlilparla katurnu

    
laningki.  Yilparlanimanu jarlupaturlu.  Nyurruwiyi.
Jarlupaturlulpa lanimanu.  Yilparla ngari katurnu
larrangkarlu. Yangka kuyupardukulurlu kurapakakurlurlu

-- kunartirnpakurlurlu.  Katirninjarni
yanulpa.  Wirlinyirli.  Kangurnulparla.  Kuyupardu --
wirlinyijangkarlu.  Yangkakurra ngamakurra. Ngurrakurra.
Jurrkukurra.  Nyanungukurra.


  yarripiri  Yungulparli:  Yarripiri,
yungulparli jintajuku.  Yarripiri, yungulparli.
Jupurrulapardu yungulparliji; -lpalu ngula kanjanu;.
Yarripiri.  Jupurrulapardu.  Kala kirdanyanu -- ()
warnayarra yukaja.  Yalumpujuku ngamangka ngula
wilypipardija.  Rdaku witawangu ().  Lanikirlaniki.
Kulalpankulu ngula nyangkarla nyurrularluju.  Lawa.
Wilypimanulu, kirdanyanuju, mulyu karrija, parikarrija,
wilypimaninjarlalu kujurnurra.  Yunpurrkurralu kujurnu.

    
Yungulparlijirla wardinyijarrija.  "Ngajukupalangu.
Wilypipardija." Wardinyijarrijalparla pampajangkakuju.
Yungulu pampawiyi yampinjarnu.  Jamparli, jamparli.
Jamparliji karlipa ngarrini, ngulaju warnayarrakula --
yalumpuju; nyanungu kantu warralpalu kany/ wapajalpa
kanunjunparra.  Jamparliji.  Jamparliji warnayarra, -lpalu
kany/ -lpa wapaja jinta;.  Ngakajana kajapirdiki
wilypipardija.  Ngakajana wilypipardija.  Nyanungurlunyanu
jamparlirli ngarrurnu kujarlulku;.   "jamparli"
nyanunguju kantuwarrarlu.  Kantuwarrarlu ngarinyanu
ngarrurnu.  : "Jamparla"  .  "Jamparli"  Nyampulpa
yunpakarla yangupalarlu,  lawa.

    
jarlupatuku paja.  Jarlupatumiparlu kalu yunpani.
Nganimpapiyarlu.  Jarlupaturlu jinyijinyimani.  :
"Jamparla"  : "Jamparla"  Jamparliji, kantuwarra, nyanu
ngarrurnu, kala yangka yarripiri -- ngulaju wardinyi
kajanyanupardulpalu wapanjinanu -- yangka.
Nyanungukupalangu wardinyi muku.  () Nyanunguju kantuwarra,
jamparliji karlipa ngarrini.. Jamparliji.  Ngulajangkanyanu
ngarrurnu::::  "..."  

    

 

Jardiwanpa 

() : "Jamparli" "Jamparla"  Jarlupatuku paja.
(Ngari kalu(?)) yunpani.  : "..." Ngarrurnulkunyanu.
Ngarrurnulkunyanu.   "pukayantalyparrumpulju ngarnu"
(Pukalku ngarnu kuyupardu.  (Karnari mayi)) Kantuwarra.
Nyanungurlunyanu panumanu.  
Kantuwarrarlu.  Pukalu wilypimanu.      "..."    "puka (puwa) nganja
Puka nganja yurrumpu nganja"  (=puka nganja yalumpu.)
Ngulajuku.  Yangka yukajalku.  (jintaku ngarirna yirrarni.)
Yangkayijala.   "..." walayakaranjurrkangu

    
yangkaju nyanungu kantuwarra yukaja, tarnngalku tinynururra
(= yukaja, yukanjarla nyinami ka kaninjarra yukaja.  ka
nyina tarnnga)  . "..." Yukaja.  Yukajalku tarnngalku:::

"..." Kantuwarra -- yukaja.  Jamparli.


 "Jamparli"  "Kantuwarra":  Jamparli
-- kantuwarra.  Jamparliji; kantuwarra; jamparli.
Warnayarra waja jamparli, kantuwarra, yirdi, kantuwarra.
Wilypipardija nyanungu::::  "..." yukajarralku.


 "Jardiwanpa":  Jardiwanpa, -lpalu
yunparnu, jardiwanpa, ngamangkarlulpalu yunpanu jardiwanpa,
ngamangkarlulpalu yunpanu jardiwanpalpalu wapaja.  Ngama.
Ngama kurra.  Wirnparrkungurlujala yanu jardiwanpa.
Kangurnulu.  Nganayiji,

    
Yarripiri, -lpalu wit/ jardiwanpaju laarrpakarnu..
Yunparnulpalu.  Yunparnulu yalumpurlaju::: Laarrpakarnu:::
Jardiwanpa nyanunguju; laarrpakarnulpalu.  JUngarrayirli
japaljarrirli -- manu -- japangardirli -- -- japangangka +
Japaljarrijupala -- nyinaja, jardiwanpalpalu laarrpakarnu --
yirdi jardiwanpa.  Yarripiri.  Mukunypajala.  Watimiparlu.
Yarripiri kalu (ngarrini(?)) watimiparlu.  Ngarrka miparlu
-- nuulpalu karntangku yarripiriji ngarrikarla, lawa.  Ngari
karlipa ngarrkamiparlu yirdimani.  Yarripirijilpalu
yungulparli kanjanu.  Yalumpujuku. Jardiwanpa, kanunjumparra
-lajana(?) miirdakanjanu ..  Jamparlirliji
warnayarrarlu.. Katumparralpa wapaja yarripiri, yungulparli,
laarrpakarnulkulpalu.  Yalumpurlalku ngamangkalku.
Yirdingka ngamangkalpalu laarrpakarnu tarnngangkulku.

    
yalumpurlaju yukaja; yukaja.  Yarripiriji -- yarripiriwangu
+ jamparliji yukaja; kantuwarraju; () yukaja.
Yalumpurlajuku.  Kangulu, nganayipuka(lpa)lu kangu --
yarripiripulku kangu.  Kangulu -- yungulparlipukalu kangu
yarripiri.  Kangulu.  Kangulu, jakamarrarlu, jupurrularlulu
kangu.  Ngulajangka, yungulpalujana , matakulkupalujana   puntarnu.  Japangardirli, jungarrayirli.
Matakulkulpalujana puntarnu matakulku.  Wiyarrpaku.
Ngulajangka, japangardirli, jungarrayirlilpalujana yungu
japaljarriki, japanangkakulku.  Yarripirijilpalunyanu
nyurdikanjanu.   yungulkulpalujana wiyarrpaku.
-lpalujana mataku puntarnu.  Matakulku.  Wurntururla.
Yatujumparralu yanu.  Japangardirlilpalujana

    
yungu japaljarriki, japanangkaku.  
"puntakarralunganpa -- matakulku.  Kanjankalu nyurrularlu.
Nyurrulakurlangu." Wurrajulkulpalu wangkaja wilji  nyanunguju.  "Puntakalunganpa.  Matakulku.
Puntakalunganpa. Matakulku. Mirnimpiji karnaju purdanyanyi
matalku.  Matalku karnaju purdanyanyi."  " Yuwa --
yungkalunganpa -- nganimparlu (yungurnalu) nyurdikanjani --
() nganimpakupalangu, wiyarrpa;." Yuwayi, puntarnulpalujana
japaljarrirli; japanangkarlulpalujana puntarnu.
Ngulangkujuku. -lpalujana kanjarnu.  Ngakalpalujana
puntarnu; () jungarrayirli; japangardirli.  Ngulajangka
matalpanyanu yangkaku + jupurrulaku -- jakamarraku.
Puntarnulpalujana.  Kanjanulpalu janta  warrarlu.
Ngulajangkalpalunyanu mata purdanyangu; jakamarrarlu,
jupurrularlu,

    

puntarnu -- yungulpalujana jangalaku,
jampijinpakulku. Ngulajuku.  Yungulu -- jantawarrarlulku.
Wardinyilki jarrija.  Yangkaju yungulparli.  Wardinyilki
jarrija.  "Yati: yikajulu kanjani.  Kanjani kajulu.
Panungku.  Ngajunyangupurnurluju kurdungku.  Ngulajuku --
Wankarumanulpalu, mulijirdirli, yalyungku. Jungarrayirli,
japangardirlilpalu wankarumanu nyampurlu.  Ngulajangka --
lawangka, lawanya nganayirla, majulkulpalu nyinaja,
jungarrayi manu japangardi, 
japaljarrirlilkilpalunyanu manu.  Manu japanangkarlu.
Nyampuju. Mulijirdiji.  Yirdi mulijirdi.  Yalyu.
Manulpalunyanu.   walykamanulkulpa(lu).
Walykamanulkulpa.  Yuwayi, walykamanulu.  Yalumpurla.
Karlarrapurda minjirrminjirrparla.  Ngamangka kutu.

    
kujapurda.  Minjirrminjirrparla.  Wankarumanulu.
Warlujangkaju.  Kulalpalu wankaru kanjanu, na: Jankaja --
warlungku.   wankarulkulu manu.  Nyampurlulku .  Mulijitdirli.  Yalyungku.  Jungarrayirli,
japangardirlili jarnamanu.  Warlujangka.  Jankaja tarnnga
warlungku.  Jankaja.  Manulu, jarnamanulu.  Wangkajalu,
jungarrayi japangardili wangkaja "Ngulajuku 
ngulajukunkulu purraja.  Ngulajuku ngulajuku.  Kapi
majujarrimilki.  Kapi majujarrimilki -- ngulajuku --
ngulajuku."  Japanangka, japaljarrilijana warlapajurnu.
Kunkangkulku . ()-lujana wankarumanu.  Warlapajurnu
jurnta yalikijakulku -- nganayikijaku -- yangka +
yarripirikijaku.  Nyurrujala kampaja wurrmarlkampaja
(=lalkalku jankaja).  Ngulajuku nganta.  Ngulajuku.

    
"Yuwayi, yawu.  Ngulajuku.  Ngulajuku.  Nyurrunkulu purraja.
Ngulajuku waja.  Yampiyalkulu wiyarrpa.  Yampiyalkulu."
Jakamarra, Jupurrulalujana purraja.  Japaljarrirli,
japanangkarlu.  Japaljarrirli, japanangkarlulujana purraja.
Punkungkuju yangka marturarlu.  Kajika(ju?)lu yapa purrami.
Japaljarri, japanangka kalu nyinami.  Purranjapanu.
Kalujana nyina martura nganayikiji -- jupurrulaku,
jakamarraku.  Kajikalu tarnnga purrami.  Yungulu
purrajapukayi, kulupanuju.  Purrajalu.  Manulkulu.
Patapungulkulujana , jungarrayirlijana
patapungulku -- manu japangardirli.  "Ngulajuku ngantaw.
Lawalku jarrimi.  Ngulajukulu rdiilymardaka.  Ngulajuku."
Jungarrayirli wankarumanu, wankarumanu.  Kurdu
nyanungunyangurlu -- wankarumanulu.  Yali -- yarripiri.

    
wurrmarlkujurnu warlungku .  Kampaja.
Tarnnga.  Wankarumanulkulu.  Milijirdirli.  Nyampurlu --
yalyungku.  Wankarumanulkulu.  Wankarulku ngarilpalu
kanjanu.  Yurdujulku  ngurrjulku.
Kala.  Ngurrjulkulpalu kanjanu.  Wardinyirlilkilpalu
kanjanu.  Ngurrjulku. Yuwayi, ngurrjulku.  Wardinyirlilki.
Wangkaja, jungarrayi, manu japangardipala, "Yantarnili!
Marlajalunyanu wankaru manta .  Japanangkarlu manu japaljarrirli.
Ngapa japiyakurlulu yantarni.   Wirikirli -- ngapakurlu -- milijirdikirli.
Yalyukurlu.  Yantarnili.  Rdakungka yinkili wankarumani.
Wankarulu manta;.  Nganimpaju majulku.  Japangardi manu
jungarrayi .. Nyurrularlunkulungalpa +

    
Nyampulku -- -- Nganayimanta ngurrjumanta.  -Lungalpa.
Yirlipa kanyiyi -- wurntururla.  Yungurlupa kanyi
wurntururla.  Majujarri marda kalaka.  Kalakangalpa
majujarri -- yungurlupa kanyi.  Ngurrjulku."  ,
yungulurla, ngapa.  Japiyalkulurla yungu.  Japaljarrirli;
Japanangkarlu.  Marlajalunyanu wankarumanu .  Marlajalkulunyanu wankarumanu.
Ngurrjulku.  Ngurrjulkujana ngarrurnu -- "Yuwayi, ngurrjulku
karna nyinami.  Ngurrjulku."  Jungarrayi wangkaja.
"Ngurrjulku nganta!"  () Wangkajalku.  "Ngulajuku.
Ngurrjulkurna.  Ngulajukurna."  

    





 Kirdana, kirdana ngulaju warlaja yangka --
ngajukupalangu.  Kirdanaju.  Ngati, warlaljayijala.  Yangka
karnalujana ngarrini -- ngati -- panungkujala.  Yangka --
ngajukupalangu, nyampukupalangu yangka kalujana panukarirli
ngarrini kirdanyanu manu + kirdana, ngatiyijala.  Ngamirni,
ngatikipurdangka, kujakarla nyina papardinyanu ngatiki,
ngula (ku) ngamirni.  Kirdanakupurdangka, kirdana jintakari,
ngulaju kirdanayijala.  Ngarrini karna.  Karnalu yangka --
kirdanyanuyijala.  Kirdanakurlangu manu ngatikirlangu,
papardinyanu, ngajukupirdangka yangka,papardinyanu karna
ngarrini, papardi, kukurnunyanu karna ngarrini --
pirdangirliwarnu yangka.  Kukurnuju.  Manu ngawurrunyanu.
Ngawurru.  Kamparruwarnu yangka -- kapirdi.  Kapirdinyanu
karnalujana ngulaju ngarrirni.  Kapirdi.  Kala yangka +
ngatikipalangu, nyanungunyangu kirdanyanu, ngatikipalangu,
ngulaju jamirdi ngajukuju.  Nyanungukupalanguju.
Jamirdinyanu.

    
ngajukuju.  Jamirdikirlangu, makarinyanu, nyanungunyangu,
jamirdiki makarinyanu, jaja, ngatikipalangu, kujaka nyina
jaja -- ngajuluku, ngulaju jajanyanu.  Ngajukuju.  Jaja
--jamirdi kajupala nyina -- ngatikipalanguju.  Yikalunganpa
+ ngajukupal/ purdangkaku manu -- ngajukupurdangkakuyijala +
ngawurruku manu papardiki.  Ngula kalunganpa nyina --
marnkurrpakuju yangka -- jamirdinyanu manu jajanyanulku.
Kala -- kirdanakupalangu, ngulaju warringiyi.  Warringiyiji
yangka -- kirdanakupalanguju kujaka nyina -- warringiyi.
Manu -- nyanungunyanguju -- yaparla.  Karntaju + kujakarla
nyina warringiyikiji.  Ngulaju yaparla.  Karna ngarrini.
Kirdanakupalanguju yangka + ngulaju yaparlalku.
Jamirdikirlangu, manu jajakurlangu, ngulaju ngamirninyanu
karnalu ngarrini.  Ngajukupirdangkarluju -- -paturluju.
Ngula ngamirni.  Kujarla yungu kirdanarlu, ?o kirdanaku,
jamirdirli, kulalparla +

    
Kirdana yangka warru yantarla -- jamirdiki -- kutu;
kurrijinyanukujaku yangka kujaka malirdinyanu -- wurnturu
warruyani.  Kajikarla yani -- kurdunyanumipa.  Kujakarla
ngulangku yangka yinyi karnta yali.  Ngulamipa karla yani.
Kulalparla yantarla yangka -- karnta yalikiji kujaka mardani
nyanungunyanu, kurrijinyanuku yali,yangka japanangkarlangu
kulalparla yantarla napaljarriki, manu -- japangardi
kulalparla yantarlayijala yangka jangalaku ngurra
nyanungunyangukurra yangka kujaka nampijinpa mardani
japangardirli, jangalakurlangu, kulalparla ngulaji yantarla.
Jangalamipa kajikarla yani yangka wangkanjakuju
wurnturukurra.  Kurrijinyanukujaku.  Jakamarra, Jakamarra
kulalpa yantarla jungarrayikirlangu

    
kurrayijala.  Lawa.  Nangala -- nangalakujaku yangka
kurrijinyanukujaku.  Kajika wurnturuyijala -- nyina,
kajikarla yanirni jungarrayi -- wangkanjakuju yangka
jakamarrakuju ngamirni nyanuku.  Pimirdinyanukurrajala
kajika yanirni ngulaju jungarrayiji yangka --
napaljarrikirraju.  Kujakapala nyina napaljarri manu --
jakamarra, ngulaju jungarrayiji kajika yanirni --
pimirdinyanukurrajala -- wangkanjaku.  Pimirdinyanukurra;
marda + ngalapinyanurlangukurra.  Ngalapinyanurlangu yangka
napaljarriji nyina karla.  Jungarrayikiji.  Panu kari
kalujana yangka nyina -- pimirdinyanu.  Ngajulupiyaku yangka
kujakalunganpa + nyina -- napanangka, pimirdinyanu, yangka
witawitawarnulku kujakalu nyina ngulaku ngalapinyanulku.
Napanangkaju.

    
ngula kulalpa jupurrularlangu kulalpa jupurrularlangu yangka
yantarlarni ngajunyangukurra wangkanjaku;.  Lawa kajika
wurnturumipa + karri, nyina, kajikarnarla yani wangkanjaku,
kajikarlijarra wangka, kala -- jungarrayi, kulalparla
yantarla -- jampijinpaku.  Jampijinpakuju --
yaninjawanguyijala jangarrayiji.  Yangka yali
napangardikirli ka nyina jampijinpa+ kulalparla yantarla
ngulakurra -- jungarrayi.  Kajikarla jampijinpapuka yani
jungarrayikiji; Kajikapala yangka wangkarlanguju, yika
nyanungunyangu marda yangka pimirdinyanu mardani,
pimirdinyanu manu -- ngalapinyanurlangu marda, ngulaji
kajikapala wangka.  Kurntangkajala yangka kurrijinyanukujaku
kajika -- wurnturu nyina.

    
ngurra nyanungu nyangurla.  Kala malirdinyanu yangka,
ngarrkajarrarlu , ngulaji kapala wangkajala.
Ngarrkajarraju malirlanguju.  Ngula kapala wangka
makurntawarnujarra.  Malirlanguju yangka.  Japanangka manu
-- japaljarri.  Kuja kajikarlijarra wangka yangka jungarrayi
manu.  Japangardi.  Malirlanguyijala.  Manu -- jakamarra
manu jangala malirlanguyijala kalu yangka wangka.
Makurntawarnuyijala.  Ngulayijala -- jampijinpa -- jupurrula
kapala nyina malirlanguyijala.  Makurntawarnuyijala ngulaju.
Kala -- kajilpa ngajukupirdangka -- mantarla yangka --
jampijinparlu, ngawurru, ngula kajikaju ngarrini
jampijinparlu yangkaju -- ngajuju ngumparna.  Yika
ngajukupirdangka yangka mardani -- ngula kajikarnala

    
ngajuju nyina ngumparnanyanu.  Jampijinpakuju.  Kajikaju
ngumparnalku ngarrini.  Kajikarlijarra nyina +
jintangkarlangujala yangka yuwarlirla jintangka --
jampijinpaju, yangka -- nyanungukupirdangka -- kajikarna
ngajulurlu mardani, ?o ngajukupirdangka kajika mardani
yangka -- ngula kajikarlijarra nyinajala jintangka
yuwarlirlangurla.  Yangka -- ngumparnanyanurla kajika nyina
ngajulurlangurla. Jampijinpaju.  Ngumparnanyanurlu,
ngumparnarlu, ngula karnalujana ngarrini yangka
karntiyarlangu.  Karntiya.  Ngumparnanyanurluju.  Kala --
jajanyanurlu, jajanyanurlu ka ngarrini mirntirdi.
Jajangkuju yangka.  Ngula ka ngarrini mirntirdi.
"Ngajurnangku nyuntukupalangu, jaja..

    
Ngaju karnangku ngarrini nyuntu -- mirntirdi."  Jintakarirli
yangka kajilpa ngarrikarla, kirdanyanurlangurlu, "Ngaju
karnangku kirdana nyuntuku nyina, nyuntu kanpaju nyina
ngalapi.  Ngalapinyanu kanpaju nyina ngajukuju."
Waringiyinyanurlu, purlkangku yangka, kajilpa ngarrikarla,
kurdurlangu, "nyuntu; nyuntukupalangu karna ngaju nyina --
warringiyi.  Warringiyi karna nyina nyuntukupalangu.
Warringiyinyanu karnangku ngaju nyina.  Nyuntu kanpaju kurdu
nyina.  Nyuntu kanpaju kurdu nyina ngajuku -- warringiyi.
Warringiyinyanujala karnangku nyina.  Nyampu,
nyuntukupalangu yaparla.  Yaparlanyanu. Nyuntukupalangukurla
-- ngatinyanu nyampuju.  Kirdana yali + kujakangku nyina
nyuntuku, ngulakupalangu nyampu -- yaparla nyuntukupalangu.
Yaparlanyanu kangku nyina."  Yangka nampijinpa,
japanangkakupalangu, ngula -- yaparla.

    
kirdanaku yangka kujakarnarla yali japanangkakulku nyina+
Japangardi, ngula kaju japangardi nyina nyanungukupalangu
warringiyi, nyanungukupalangu nampijinpa -- yaparlalku.
Yaparla kaju nyina.  Pimirdi kajikaju nyina yangka --
nyanungukupirdangka.  Pimirdi kaju nyina
kirdanakupirdangkaju.  Ngula kaju ngarrini yangka
pimirdirliji -- ngalapi.  Ngajuju.  Ngalapi kaju ngarrini.
"Yalumpu ka nyina -- kurdu karna ngaju mardani ngalapinyanu.
Ngalapi.  Ngajukupirdangkakurlangu papardikirlangu.
Ngajukupirdangkakurlangunya papardikirlangu; ngulaju
ngalapi.  ngawurru, ngula
ka ngawurrunyanu yangka + ka ngarrini purdangirliwarnu.
Papardinyanu kamparru.  Kapirdinyanurlangupuka
kamparruwarnuju ka nyina.  Kulkurruwarnu marda ka nyina
yangka kukurnunyanurlangu.  Purdangirli(ka) ngawurrunyanu.

    
Yangka marnkurrparlanguju.  Papardinyanu kamparru.  Jamirdi,
jamirdikirlangu ka ngarrini -- ngamirni nyanu.
Ngamirnikirlangu kujaka kurdu nyinamirra, kirlangu kujaka
kurdu nyinamirra, ngula ka ngarrini wankilinyanu.  Wankili
yangkaju ngarkarlangu.  Jukarlangurluju kapalanyanu
ngarrini.  Wankili.  Nyanungukupirdangkayijala ka nyina --
jukanyanuju.  Yangka -- yikarla nyina ngamirninyanu
warlaljakurlangu, jukanyanu.  Nyanungukupirdangkayijala.
Ngamirninyanu -- jinta, kirdanyanu jinta yangka kuja
kujakalu wangka.  Kujakalu + jarulku -- yangka ngurrjumani
-- ngari nyanungurlu --  -- kirdanyanu jinta,
ngamirninyanu jinta, ngula kalu wangka yangka warlalja.
Kirdanyanu karla warlalja nyina yalumpuku, ngamirninyanu
karla warlalja nyina yalumpuku.

    
Kujalku ngari kalu yangka jaru yalumpuju -- ngurrjumani.
Jintamani.  Kala karnta, jukanyanuyijala yangka,
wankilinyanuyijala yangka, wankilinyanukupirdangka yali,
wankili ka ngarrinirra ngarrka, nyanungukupirdangka, karnta
ka ngarrini jukanyanu.  Karntangku ka ngarrini wirriya
wankili.  Ngarrkangku ka ngarrini jukanyanu.  Jukanyanu --
(ka) ngarrini -- ngarrkangku.  Karntangku ka jukanyanurlu
ngarrini wankili.  Ngarrkaju.  Ngulanya.  Kala -- mirntirdi,
mirntirdi ngula jajanyanurlu ka ngarrini.  Mirntirdinyanurlu
ka ngarrini jaja.  Jajanya ka ngarrirni mirntirdinyanurluju.
Ngulanya.  Mantirri, ngula ka ngarrini mantirrinyanuju
yangka -- nampijinparlangurlu -- ngajunyangurla kajilpa
karnta ngajunyangu nyinakarla, ngula ka

    
ngarrini napangardi mantirri.  Yika nyina
nyanungukupirdangkakurlangurla.  Jampijinpa kurlangurla.
Ngulayijala ka ngarrini napangardirli nampijinpa -- ngula
mantirriyijala ka ngarrini.  Yika nyina -- ngajuyi karnarla
yangka nyina nyanungukupirdangkawiyi, ngula ka ngarrirni
karnta ngajunyangulkuju mantirri.  "Nyuntu kanpa nyina
mantirri ngajukupirdangkakurlangurla papardikirlangurla."
Nyanungu karla kanpa nyina mantirri -- ngula
ngajukupirdangkakurlangurlayijala.  Ngali karli nyina
mantirrirlangu.  Nyuntu kangku mardani --
ngajukupirdangkarlu, ngaju kaju mardani
nyuntukupirdangkarlu.  Ngulanya."  Mantirrinyanupiyarlu,
kujakapalanyanu mantirrirlangurlu ngarrini, ngaju kaju
ngarrini jampijinparlu ngumparna.  Ngaju karna ngarrini --
karntiya.  Kalyakana -- kaju ngarrini ngaju.  Kalyakana
ngumparna

    
kaju ngarrini.  Ngaju, ngula karna nyanunguju ngarrini --
karntiya.  Kurdu marda kaju nyina yangka -- karntiya.  Ngula
karna ngarrini karntiyaju.  Nyanungurlu kaju ngumparna
ngarrini ngaju.  Ngulanya -- karntiyaju.  Nyanungurlu kaju
ngumparna ngarrini ngaju.  Ngulanya -- karntiyaju karna
ngarrini -- yikaju yangka nyina nyanungu -- kurdumarda.
Ngula kaju ngarrini + ngumparnalku;. Ngaju karna nyanungu
ngarrini -- karntiya.  Ngaju kaju ngarrini kalyakana;
ngumparna.  Karnta nyampu kujarna manu ngaju
karntiyakupirdangka, ngulaji karna ngarrini karnta
warlaljaju ngajunyanguju kalinyanu.  Ngajukulku.  

    


Kalinyanu, ngula karna ngarrini yangka karnalujana --
panurlangujala ngari karnalujana kalinyanuju ngarrini.  Panu
yangka nampijinpa, kulakarnalujana panuju yangka ngarrini --
kulalparna ngatinyanurlangu kalinyanu ngarrikarla manu
yangka -- pimirdinyanu, manu mirntirdinyanu, manu jajanyanu,
manu yurntalnyanu, kala yangka -- jungarnimipa.  Kalinyanuju
karnalujana ngarrini yangka karnta jungarnimipa.  Mipa.
Ngula.  Yangka yali -- kujaka karntiya nyina ngajuku,
ngulakupurdangka karnalujana ngarrini warlalja.
Kalinyanuju..  Manu kujaka yangka ngaju kupirdangkarlu
mardani, ngula karnalujana kalinyanuyijala ngarrini.
Kujakapala nyina -- yangka ngajukupirdangka, manu karnta

-- karnta nyanungunyangu, ngajukupirdangka --
ngajukupirdangkarlu kujaka mardani karnta, nyanungunyangu,
ngula karnalujana ngarrini -- ngajukupirdangkarlu ka karnta
mardani yalumpu, ngula kapala nyina kalinja.  Yangka
papardirli

    
kajilpa mardakarla.  Karnta.  Nyampukupurdangka yangka --
kujakarna ngajulurlu mardani ngulakupirdangka.  Kajika marda
ngajukupirdangkarlu yangka mardani papardinyanurlu --
kapirdinyanu, ngaju kajikarna + ngawurrunyanu mardani --
nyanungukupirdangka.  Ngula kajikarlijarrajana ngarrini
ngajukupirdangkarlu manu ngajulurlu yangka --
kalinyanujarrajuku.  Karnta warlaljaju.  Ngulanyanu.  Kujaka
malirdirli yangka mardani, nyanungunyangu, yangkiri nyanu,
ngulaji karnalu + jana ngarrini yangkirinyanu, ngulaji
karnalu + jana ngarrini ngangkirirlangu.  Ngarrka;
nyanunguku + nyanu yangka karnta yali -- yurntalpa.
ngangkirirlangulku kapala (?) yangka nyina.  Nyina kapala,
yangka ngangkirinyanuparnta kujaka ngulaparnta -- mitipinyi.
Makurntawarnuju.  Ngula karnalu ngarrini -- ngangkirirlangu
karnalupalangu.  "Nyumpala pala nyinaka yalumpu
ngangkirirlangu.  Kurduyajunyangujalanpa ngula manu,
nyinakapala.  Yajinirli kujanpa manu, nyampu, ngula kanpala
ngangkirirlangu

    
nyina.  Yajinirli kanpanyanu mitipinyi."  Malirdinyanu
yangka -- makurntawarnu karnalujana ngarrini, makurntawarnu
karnalujana ngarrini, ngula kuja.  "Yajinirlinpa nyampu
mitipungu, ngangkiripuraji, ngula kanpala tarnnga nyina.
Kulanpa yampi nyampu, yangka karntakarikirrarlu kijini,
ngangkirinyanukarikirrarlu, jintajuku kanpa nyampu
mitipinyi."  Kujarlu karnalujana ngarrini yangka
malirdinyanu makurntawarnu.  Ngulaka mardani,
wantirrinyanukurlangurlangujala ka yangka mardani karntaju
-- jampijinparlangurluju yangka japanangkakurlangurlangu --
kajika mardani, jampijinparlu, ngula
wantirrinyanurlangukurlangu.  Wantirrinyanu karla yangka
nyina -- karnta yalumpuku kirdanyanu.  Ngula ka
ngarrkangkuju ngarrini wantirri.  Karntarlangurlu ka
ngarrini wantirrinyanu.  Yangka ngarrkaju.  Manu ngarrkangku
ka karntarlangu ngarrini yangka wantirriji.  Wantirri ka
ngarrini ngarrkangku -- karnta, ngarrkarlangurlu ka wantirri
ngarini karntayijala.  Manu ka

    
yangka -- kurdurlangurlu ngarrini wantirriji.  Kurdunyanu
karla nyina, jintakari marda karla nyinamirni --
wantirrinyanurlangu.  Wantirrinyanulku yangka.  Ngula
kalunyanu ngarrini -- panungkulkuju yangka.  "Nyampu kangku
nyina wantirrinyanu, nyuntuku, nyampu kangku nyina
kurdunyanu.  Jintakari -- nyuntukuju.  Kurdujala kanpa
nyampuju mardani nyuntulurlu wantirrinyanurlu."  Kala yangka
malirdinyanu kujakarla nyina, kurdumarda, kala yangka
wirirlangu purlka kujaka nyina, ngula ka malirdinyanuju
mardani (ngarrini?) ngunyarrinyanurlu.  Ngunyarrilki karla
nyina.  Kulalpa malirdi -- ngarrikarla; "Kurdu yalumpuju
kanpaju nyina -- ngajuku.  Ngunyarri kanpaju nyina.  Ngaju
karnangku purlka nyina, kamparruwarnu, ngula karnangku nyina
nyuntukupalangulku

    
ngunyarri.  Ngunyarri karnangku nyina.  Ngaju kanpaju
ngarrini ngunyarri."  Ngulanya.  Yangka+ nyumpalarlangu,
malirlangu Tiniyijarra , kujakanpala nyina
malirlangu, ngaju karnangkupala ngarrini malirlangu,
japaljarri manu japanangka, ngulaju malirlangu karnangkupala
ngarrini.  Nyuntu kajipanpa -- -rla wangkayarla,
japaljarriki, "Ngali karli wajamirnirlangu nyinami -- manu
mitipinyi -- makurntawarnu, ngajuku, malirdinyanu, ngaju
karnangku nyina malirdinyanuyijala -- yajiniki +
makurntawarnu.  Ngula karli + wajamirnirlangulku + mitipinyi
manu nyinami."  Kujakanpalanyanu yangka malirlangurlu +
mitipinyi () manu

    
ngarrini, ngulapiyayijala ka ngumparnanyanurluju yangka
ngarrini -- "Ngumparna marrarlantarra" -lku kuja.  "Yuwayi,
karntipa marrarlantarra." "Yanilki karna."  "Yuwa,
ngakarnagku nyanyi."  "Yuwayi, marrarlantarra.  Ngakarnangku
+ nyanyija.  Nyarrparakurra kanpa marrarlani!.."
"Ngurrakurra karna marrarlani."  "Yuwayi, ngakaju
wungumanta!."  "Yuwayi, ngakarnangku nyanyi.  marrarlantarra
-- ngumparna;"  "Yuwayi.."  "Nyarrparakurra kanpa +
yalampaju marrarlani, ngumparna.." "Kurlirra karna yani.
kala yalampa -- karntipa..  Nyarrpara kanpa marrarlani.."
"Yatijarra

    
karna yani.." "Yuwayi, marrarlantarra.  Ngakarnangku nyanyi
-- karntiya.." "Yuwayi, ngakarnangku nyanyi -- ngumpana;."
Ngumparna, ngula ka ngarrini + karntiyanyanurlu.  Karntiya,
ngumparnanyanurlu ka ngarrini.  Karntiyaju.  Kala +
"yalampa, yalampa, ngakarnangku nyanyi,"  Ngula ka ngarrini
yangka + kujakapalanyanu malirlangurlu ngarrini kujarlu.
Wangkami.  "Ngakarnangku + mitipinyi."  ?o
ramparlwangkajarna.  "Ngakaju mitipungka.  Ngakaju
wungumanta."  "Yuwayi, ngakarnangku nyanyi."  "Kala yajini.
Ngaka karnangkunyanyi; mitipungkarra..  Ngakaju wungumanta;
jukurrarlu;"  "Yuwayi, mitipungkarralku!."  "Kurrngalpaju
ngarrijarrinjinta..  Kirdakungarntikitlangurla..

    
Kurrngalpaju ngarrijarrinjinta, kirdapurajikirlangurla..
Ngumayiparntakurra ngarrijarriya, kurrngalpaku.."  Ngula
kajika yangka wangka nyuntunyanguju karntaju.  "Yuwayi,
maninjini karna -- ngapa kirdanakurlangurla manu
ngatikirlangurla.." "Yuwayi, yarujurlu ngarrijarrinjinta,
kurrngalypa.."  Ngunyarri yangka -- kujakangku ngarrini
ngarrkangku, ngunyarrinyanu, karnta yalikipirdangkarlu,
ngula kangku ngarrini pirlipirli.  Nyanungukupirdangkarluju.
Ngunyarrinyanu kujaka ngarrka nyina, ngulakupirdangkarlu ka
ngarrini pirlipirli.  Kulakaju yalumpu nyina ngajuku --
malirdinyanu + lawa.  Pirlipirlinyanu karnarla nyina.
Pirlipirlinyanu karnala yangka nyina --  Pirlipirli ka nyina
ngari yangka pimirdinyanupiya.  Yaliki (?) ka --
pirlipirlinyanululku

    
kujaka mardani pimirdinyanupiyarlu.  Pimirdirli yangka,
napanangkarlu, ngula ka mardani pimirdinyanurlu.
Japangardirlanguju. Nungarrayi, ngulajukujala yangka
kurrijinyanuju, kala yangka -- wiringki, ngula ka mardani
pirlipirlinyanurlu.  Pimirdipiyayijala karla nyina
pirlipirlinyanu.  Kujaka ngunyarrinyanurlu mardani
malirdiwangurlulku; kulaka ngarrini yangka malirdi, ngula ka
ngarrini ngunyarri.  "Ngaju karna nyina nyuntukupalangu
ngunyarri.." Ngulakupirdangkarlu ka ngarrini karntangku
"Ngaju karna nyina nyuntukupalangu pirlipirli.  Kulakanpaju
nyina nyuntu malirdinyanu; lawa.  Pirlipirlinyanurlu
karnangku mardani.  Kurdu."  Wantirri wantirrinyanukurlangu
kajilparna karnta mantarla ngaju,

    
kurdunyanukurlangumarda.  Kurdunyanu, ngula yangka --
kurduwarnulkumarda + kajikarna mardani kurdunyanuju.  Kala
-- nyanungukupirdangkayijala yangka wirilki kajilpa
nyinakarla, ngula kajikaju nyina wantirrinyanu.
Wantirrinyanu.  Wantirrikirlangurla kujaka nyina -- ngula
kajikarna ngarrini pirlipirli.  Kulalpaju kurrijinyanu
nyinakarla yangka -- wantirrikirlangu + nyanungunyangu+
kujaka wantirrirli mardani, ngajukupalangu -- kujakarla
yangka nyina -- ngajukupalanguku -- jamirdinyanurlangu, manu
jajanyanu kujakapalarla nyina..  Ngula kajikarna ngarrini
wantirri.  Wantirri kaju nyinami ngulaju.  Wantirri kaju
nyina, kujakarna mardani karnta nyanungunyangu, ngulakaju
wantirri nyina.

    
Wantirrikirlangu yangka kujakarna karnta mardani ngajululku.
Ngulaju wantirrinyanukurlangu.  Wantirri karna ngarrini,
yangka wantirri, karnta + nyampu kujakarna ngajulurlu
mardani ngulakupalangu, ngula karna ngarrini wantirri.
Nyanungukupalanguju.  Wantirri karna ngarrini, kujakarna
mardani -- ngalapinyanu + nyanungunyanguju.  Ngajulu.
Ngulanya karna wantirrinyanuju ngarrini -- karnta
nyampukurlangu kujakarna ngaju mardani -- ngulakupalangu
karna wantirrinyanu -- ngarrini ngajulurluju.
Nyampukupalanguju -- kujakarna karnta mardani --
ngalapinyanu -- nyanungunyangu ngajulurluju.  Jurdalja,
jurdalja kujakarnalu -- ngarrini yangka wangkami, jurdalja,
ngula kapalarla jurdalja nyina yangka -- karnta yalikirli --

    
kujakapalarla karnta yinyi -- kirdanyanurlu manu --
ngatinyanurlu.  Yaliki yangka watikariki.  Yalumpu kurdu
kujakapalarla karnta nyanungunyangu yinyi --
ngamardinyanurlu manu -- kirdanyanurlu.  Ngamardinyanuju ka
(nyampu) ngatinyanu manu -- kirdanyanurlu, kujakapalarla
yinyi -- ngarrka yaliki+ karnta, ngula kapalarla nyina
jurdalja.  Nyanungukujuku.  Kulalpapalarla ()
yapakarirlanguku yungkarla, yalikijiki kapalarla -- jintaku
mardani.  Ngula kapalarla nyina jurdalja nyanungu(ku)juku.
Nyanungukupalangu, ngamirninyanu, nyampuku -- kujakarla
nyinamirra karntiyanyanu, ngulaji ka wangka.  "Nganaku
kanparla nyampuju yinyi.."  Ngamirninyanuju

    
kapala payirni -- nyanungukupirdangkarlu karntangku; manu
ngumparnanyanurlu kapala payirni, yangka karnta
nyampukupirdangka, " Nganaku karnparla nyampu yinyi
kurdunyanu nyuntunyangu kurdupuraji;."  Yangka ngamirninyanu
kapala payini, pawujuyijala yikarla nyina ngamirninyanu,,
"Karinganta yalumpuru wajarla kujakarlijarra ngajarra
wajamirnirlangu -- mitipinyi,, ngulakulakuju yangka
ngangkirinyanu yalumpuju yingapala nyina."  Ngumparnanyanuju
ka ngarrini yangka ; ngumparnanyanuku karla wangka
karntiyanyanu, "Yuwayi, ngajarraju karlijarra jurdalja nyina
karliparla ngalipapatukujuku yalumpuku jintaku.  Yinyi
karliparla yalumpuju."

    
ngumparnalu; ngajukupirdangkarlu; ngajulurlu --
ngamirninyanurlu.  Ngula karlipa yaliki yinyi+
Jintakujuku."  Ngumparnanyanurlu ka payini, karntiyanyanu,
karntiyanyanu ka payini ngumparnanyanurlu, manu
nyanungukupirdangkarlu ka payini kapala, narrumpanyanurlu

yangka, (narrumpanyanu /
kapirdinyanurlu; ngawurrunyanurlu marda) payini ka yangka
nyanukupirdangka wirriya yali ;   Ngumparnanyanukulangu kujaka
ngalapinyanu nyina nyampu karnta, ngula kapala payinilki.
"Nganakunparla yinyi nyampuju kurdu ngajarranyangu..  Yangka
karlijarrangku payirni nyuntu -- ngamirninyanuwiyi,
kujakanparla ngamirninyanu nyina nyuntu --" " Yaliki nganta
karliparla yinyi.  Kujakarlijarra ngajarra nyina --
malirlangu.  Nyina manu mitipinyi.  Ngurrjuwaja --

    
yalumpujarraju.  Ngajarraju.  Ngulaku karliparla yinyi
yalumpu.  Kurdu."  Kajikarna yangka mardani
nyanungukupirdangka, ngajulurlu, karntiyakupirdangka, ngula
kajikarnarla karntiyaku wangka, "Ngaju karna mardani --
yalampakupirdangka.  Narrumpapuraji.  Ngaju karna mardani,
yalampakupirdangka nyampu; kapirdipuraji.  Manu --
narrumpapuraji."  Kala -- ngawurrunyanu, kujakarla
nyanunguku ngawurrunyanu, kujakarla nyanunguku ngawurrunyanu
nyina, ngulaji --"Ngalukurrupuraji.  Ngaju karna mardani ...
karntiya kanpaju yalampa nyina, nyampukupirdangka, kujakarna
mardani karnta ngajulurlu, yalumpakupirdangka karntiya,
ngulaji kangku nyina -- ngawurrunyanuju -- ngaju
karnangkupala ngarrini -- karnangku nyanunguju --
ngalukurrupuraji kangku nyina.  Karntiya,
yalampakupirdangka, kujakarna mardani -- narrumpapuraji,
ngula kangku nyina kapirdinyanu.

    
yalampa, ngula kanpa nyina kulkurruwarnu.  Marrarlani.
Yalampaju.  Kala -- purdangirliwarnu kujakang/ karnangku
mardani ngajulu/karna -- nyuntukupirdangka, ?a:
yalampakupirdangka, ngula -- ngalukurrupuraji.
Ngalukurrupuraji karna mardani.  Purdangirliwarnulku.
Ngulanya."  Kujaka yangka karnta parnkanyinami, ngalapinyanu
yangka nyampukurlangu -- kirdanyanu kurlangu manu --
ngatinyanukurlangu, mungangka ka yangka parnkanjinani,
yikanyanu yangka -- ngarka palkamani, ?o ngurrakarirlapuka
ka ngunanjini -- ngarrka kujakanyanu palkamani,
mungangkarlu, ngula kapala wurulynguna.  Kulalpalupalangu
yangka panungku palkamantarla ; lawa.  Mungangkarlu.  Ngula
karla yangka kirdanyanurlu manu kapalarla ngamardinyanurlu
lawanyanyi, nyarrpararla ngunaja,

    
ngulajangkajupalarla wurra nyinamiyi.  Kulalpalujana yangka
payikarla mungarlangurla, manu parrangka, ngaka yangka kaji
yapakari payini, "Nyarrpararla ka nguna nyampu;."
"Karinganta ka yalirli kanjani.  Yalumpu nyuntunyanguju.
yalirliwaja ka kanjani.  Tarnnga kapala nguna." "Ngayi;.
Kapirna ngumparnanyanuju ka wangka;.) Yinya karntiyanyanu,
(Karntiyanyanu kapi payini ngumparnanyanurlu,) kapirna
payini nyanungukupalangu ngamirninyanu, nyarrpajarri
yalumpuku -lujarra, wirilki yika parnkanjinani,
ngarrkakupurda, ngula yilparlijarrarla yungkarlalku
yapakulku."

    
payini ka yangka karntiyanyanu ngumparnanyanurlu, "Nyampu
waja ka parnkanjinani.  Kurdu ngajarranyangu.  Mungangka.
Kulaka ngunami ngurrarlangurla, nyampurla, karija ka nguna
nyarrpararla mayi."  Kirdanyanu karla yangka yani yaliki,
"Nyumpala kanpala nguna.. Karnta yinya kurdu ngajunyangu..
Ngalapinyanu.."  Payini ka yangka yali; kurdu, yangipala

kujaka + pala yali wurulywurulynguna,
"Yuwayi, ngajarra nganta."  "Ngayi.." Yanirni ka nyampu,
ngumparnanyanurlu ka payini karntiya nyanungunyangu.
"Nyarrpajarrinparla kurdu nyampuku, ngamirninyanu
yalampawiyi karnangku payini;.  Yika parnkanjinani()
mungangka;."  "Yungkajana.  Kapi parnkanjina

    
niyikila.  Ngulakujakujana yungka.  Kapi yangka
parnkanjinaniyi mungangka, yungkajana."  Ngula ka yani
malirdinyanu, nyampuku -- ngamparnanyanuku, ngula ka
karntiya nyanungunyangu karla yani yangka yinya
malirdinyanuku jintakariki, payini ka malirdinyanu --
"Nyarrpajarri kanpala -- nyumpalaju, yinyarlangu --
ngumparnakurlangu -- ngalapinyanu;.  Yajinirlajinta ka
nguna;" "Yuwayi;." "Wali yantarni kuja.  Nyampujarranya
kapala ngunami; ngumparna; nyuntunyangu yalumpu kurdu;
yuwayi, wali nyampulkurla yungka."  "Yuwayi, yinyi karnarla
yalumpuku."  Nyanungunyangu ka payini kapirdinyanurlu (ka
yangka?) nyampurlu, yalumpu/

    
kujakarla ngumparnanyanu nyina yalumpu + ngula
karntiyanyanurlu -- "yungkapalarla yalumpuju wirilki -- kapi
parnkanjinani wurulywurulypa.  Yangka kapi mungangka
parnkamiyi.  Yungkapalarla."  Yani kapala; jungajuku; yangka
yuwarlikarirla yingapala ngunamiyi, kaji yangka wiki
jirrimarlangu karrimi, ngulawarnurla kapala nyanyi
yalijarrarluju yangka maniyilki -- kapipalangu maniyilki
(kulpumunti?).  Maniyi manu yangka miyirlangu kapalangu +
yilyami.  Maninjarla.  maniyi karla yangka yinyi --
ngamirnirlanguku yalirliji marlirdinyanurlu, kulalpapalangu
yalijarramipaku yungkarla.  Ngula karla + ngarrmirninyanuju
wangka kuja -- "kulapanpaju ngajuku yungkarla; wita ngari
kanpaju yangka nyampujuku yinyi.  Yangkaju nyuntulurlujala()
jalpingki

    
manta; manu yalijarramipakupalangu muku mardaka;
ngajukupirdangkaku kapirdiki.  Ngali karli yangka nyina --
kujakarli -- wapami manyukarra, ngula + kulapanpaju
yungkarla.  Yangka wiri.  Malirlangu karli nyina,
makurntawarnu, kulapanpaju yungkarla yangka, kulapanpaju
ngajuku yungkarla -- kajikarlinyanu ngulaju jarnkuyinyi
ngalingkiji."  Yangka malirlangu kujakarlijarra nyina,
kajika ngamirninyanukurlangu ngajunyangu mardani -- karnta
nyanungurlu, ngangkirinyanu, yalirli, malirdi
ngajunyangurlu, ngaju kajikaju malirdiyijala ngarrini,
makurntawarnu, ngajulu kajikarna mardani nyanungukurlangu
ngamirninyanukurlangu ngajulurlu.  Ngulangku; kajilparna
ngajurlangu yangka miyiwangu nyinnakarla, kuyuwangu,
kajikaju nyanungurlu mani.  Malirdinyanurlu.  Kajilpa
nyanungu

    
Nyinakarla miyiwangurlangu; manu kuyuwangu, ngula
kajikarnalangajulurlu mani.  Ngumparna kajilpa
ngajukupalangu nyinakarla, yangka ngajukupirdangkakurlu,
ngula kajikarnarla nyanungurlanguku yinyi miyi.  Manu kuyu.
Ngajuluku kajikaju yinyi -- ngumparnarlu, kajikaju
kuyuyijala yinyi manu miyi.  Kujanya.  Kujakarla yalirli
mardani -- karnta yali -- kujakapala nyina ngangkirirlangu,
kujakarla nyampuku mardani, kurdanyanuku, ngulangku
kajikapalangu yinyiyijala.  Kuyu manu miyi.  Miyiwangurla
yangka maniyirlangu karla yinyi.  Nyanungurlulku mani --
miyirlanguju.  Kujanya ka nguna yapakurlanguju.  Japanangka,
jakamarra, jungarrayi, jampijinpa.  Ngula ka kulu nyina
nyurrulaju -- karnalunyarra ngarrini nganimparluju makurnta
makurnta karnalunyarra

    
ngarrini japanangka ; jampijinpa; jakamarra; jungarrayi.
Ngula makurnta.  Kankulu nyina.  Kala -- japangardi,
jangala, jupurrula, japaljarra.  Ngula kankulunganpa
nyurrularlu ngarrini makurntayijala.  Nganimparlu
karnalunyanu ngarrini -- warlaljarlu -- nganimpa karnalu
nyina makurntawarnu. Nyurrularlu kankulunyanu ngarrini --
japanangkarlu jungarrayirli, manu jampijinparlu
jakamarrarlu, ngula kankulunyanu ngarrini warlaljarluju --
makurntawangurluyij/ makurntawanguyijala.  Nyurrularluju.
Ngula karnalu nyarra ngarrini nganimparlu -- makurnta.
Nyurrularlu kankulunganpa nganimpa ngarrini --
makurntayijala.  Japaljarri, manu jungarrayi, japaljarri
jungarrayi, japanangka -- japangardi, ngula karlipa
kirdamipa nyina.  Ngalipaju.  Jangala, jampijinpa.
Jupurrula; jakamarra.  Ngula kalungalpa nyina kurdungurlu
ngalipa

    
kuju.  Kala jardiwanparla, yangka nyampu
jardiwanpapirdinyparla, ngulakulku karlipajana ngalipaju
nyina -- kurdungurlulkuyijala.  Japaljarri; Japanangka.
Japangardi; jungarrayi.  Ngula karlipajana
kurdungurlulkuyijala nyina -- kirdakuju -- jupurrulaku ;
jakamarraku.  Jampijinpaku; jangalaku.  Ngula kalu nyanungu
kirdalkuyijala nyina.  Ngulamipajuku ngari karlipanyanu
yangka nyinanjayani.  Jarnkujarnkunyina.  Nyanungupatulku

kalu kurdungurluju nyinamirra, ngalipalku

karlipajana nyina kurdungurluju.  Japanangka,
Jupurrula.  Japanangka; jupurrula; jangala; jungarrayi.
Ngula kalu nyina kuyukari.  Kuyukariyijala karnalujana
ngarrini.  Kala nganimpa, japangardi; japaljarri.
Jakamarra; jampijinpa.  Ngula kalunganpa ngarrini nyurrpu.
Nganimpaju.  Kuyukarirliji.

    
?o kuyukarirlangu kalunganpa ngarrini.  Nganimparlangu.
Nyanungu kalu nyina -- yangka + jajarlangukari, japanangka;
jungarrayi, jajarlanguyijala, kujakapala nyina, jupurrula,
jangala, ngula kapala nyina -- jajarlanguyijala.  Nganimpa,
japaljarri, japangardi, ngula karnalu nyina
jajarlanguyijala.  Jampijinpa, manu jakamarra, ngula kapala
jajarlanguyijala nyina.  Ngula kalunganpa ngarrini yangka
nyampurlu -- kuyukaripaturlu -- nganimpaju kuyukariyijala.
Manu -- nyurrpu. .  Ngalipa karlipa nyina yalpurrukurlangu,
Japanangka; Jupurrula.  Jangala; jungarrayi.  Ngula karlipa
ngalipa -- yarlpurrukurlangumipa nyina.  Yalumpurlu --
japaljarri manu japangardi, jampijinpa manu jakamarra, ngula
kalu nyina kuyukarimipa.  Ngalipa karlipa

    
yarlpurrukurlangu nyina.  Jintajukujala ngari karli/
nganimparlangu yangka kankulunganpa ngarrini -- kuyukariji,
nyurrpu kankulunganpa ngarrini, nyurrula kujakarnalunyarra
ngarrinija nganimparlu, nyurrpu yangka, nganimpa karnalu
yarlpurrukurlangu nyina, nyurrularlu kankulunyanu yangka --
ngarrinija -- yarlpurrukurlangurlanguyijala.  Japangardirli,
manu japaljarrirli, jakamarrarlu jampijinparlu, japanangka;
jungarrayi; jangala; jupurrula; ngula karnalunyarra ngarrini
-- ngawukurlangu.  Kuyukari.  Nganimpa kankulunganpa
ngarrini -- kujarluyijala.  Yalumpulu -- ngawukurlangumipa.
Ngaliparlipa kuyukarimipa.  Yarlpurrujintamipa.  Ngalipa.
Yalumpulu ngawukurlangujala.  Ngumparnanyanu, kujakarnalu
ngumparnarrajarra nganimpayijala

    
( ) jampijinpa manu -- japangardi, ngula kalu ntina --
jakamarra manu japaljarri; ngula karnalujana yali ngarrini
yangka -- kujakalu nyurrpu nyina.  Ngumparnarlangukari --
jupurrula ; japanangka.  Manu jampijinpa; ?a: Jungarrayi --
jangala, ngamparnarrakari kujakapala nyinaja .  Ngula karnalujana nganimparlu ngarrini --
kuyukarirli -- nyampu nyurrpupatu.  Ngumparnarlangukari,
ngumparnarlangukari.  Nganimpa kalunganpa ngulayijala
ngarrini.  Yangka jampijinpa manu japangardi, ngula
kalunganpa ngarrini nyampurlu panungukujuku.  Japaljarri,
jakamarra kalujana ngarrini -- ngulayijala.
Nyampupaturluju.  Yangka ngumparnanyanu -- kujakarnalujana
nyina, ngumparnanyanuyijala -- jakamarra -- japangardi,
japaljarriki manu jampijinpaku.  Jajarlangukuyijala.

    
nganimpa --- jajarlanguyijala yangka.  Japaljarri --
japangardi. Ngulayijala jajarlangu -- jampijinpa manu
jakamarra.  Jupurrularlu ka mani napanangka, japanangkarlu
ka mani napurrula.  Nangalarlu/ ?a jangalarlu ka mani
nungarrayi.  Jungarrayirli ka mani nangala.  Kala -- nyampu
-- japangardirli nampijinpa mani, jampijinparlu --
napangardi. Jakamarrarlu napaljarri.  Japaljarrirli --
nakamarra.  Ngulanya kalunganpa ngarrini yangka --
kuyukarimipaju. Kujakarnalujana nganimparlu nyanungu
ngarrini + nyurrpu.  Ngulanya.  Nyurrpu kulalpa mantarla
kuyukarirli karnta lawa.  Kuyukarimipa kalunyanu yangka
karnta mani -- ngarrkangku yalirliji.

    
nyanungurluyijala.  Kujakarnalujana nganimparlu ngarrini --
nyurrpu.  Ngula yikalunyanu mani nyurrpukariyinyanu yangka
-- karntaju ngarrkangkuju.  Ngulayijala kalunganpa nganimpa
ngarrini yangka yikarnalunyanu mani -- kuyukarirliyijala
karntaju.  Ngula kalunganpa nyanungurluju ngarrini
nyurrpuyijala.  Yangka kuyukarikariyinyanu.  

    



:
Ngajukupirdangkarlu payini, "Nyarrpajarrinpa, ngurrangkanpa
nyina.. Yantarli.." "Kapirna yani ngaju.  Wirlinyi..
Yilparna kuyu palkamantarla jalangurlu.." Kala nyuntu
kujakanpaju payini --"  Nyarrparrinpa nyuntuju;."  "Kapirna
ngajuju yani wirlinyiyijala. Kuyu yilparna pantikarla.
Marlu. Kajilparna marluku lawa yantarla, walyawana, ngula
kajikarna pirlingka warrkani, kajikarna wakulyarrilki
pantini.  Manu kajikarnarla pirlingka nyanyi --
yinarlingirlanguku. Pirlingkaju.  Kajilparna lawa yantarla
-- marluku walyawana, kajikarna pirlingkalku warrkani.
Yilparna wakulyarrilki pirlingka -- pantikarla.  Manu
yinarlingiki yilparnarla -- nyangkarla pirnki.  Kala
nyuntu." "Ngaju kajikarna yani walyawana karna, walyawana

    
karna yani; kajikarna yani -- karruwanalku marda.  Karruwana
marda kajikarna yani.  Yurapiti yikalu panu nyina --
karrungkaju.  Yilparnajana pungkarla ngula.  Kuyu
yurapitilki." " Nyuntuluwiyi marda kajikanpa ngurrakurraju
yanirni.  Kajikarna marda ngaka ngajuju yanirni -- wanta
karlarrarlalku.  Nyuntu marda kajikanpa yanirni mirntangali.
Yangka wanta -- yatijarrarla -- mirntangarli --
kankarlarrarla. Ngaju kajikarna yanirni -- wanta
karlarrarla. Wurajilki kujaka karlarra jukarurrulku
nyinamirra.  Wanta."  : Yanurnulkurna pina, ngulaju
mirntangarlirnaju yanurnu.  Kala nyampu ngajukupirdangka
kuja yanurnu, ngulaju ngaka yanurnu -- karlarrarla --
wuraji.  Wantalku nyinaja karlarralku ngula ngaka yanurnu.
Kuyukurlu yanurnu

    
nyanungu, yurapitikirli.  Manu -- kuwanakurlu, karrungka
yingajana pungu, ngajulurna yanurnu -- marlukurna lawa yanu,
walyangka, ngakarna wakulyarri panturnu pirlingka.
Pirlingkamiparna ngaka panturnu wakulyarri.
Yanurnulkurlujarra ngurrakurralku; ngajujurna yanurnu
mirntangali. Ngajukupirdangka yanurnu wuraji.  Ngajurna
yanurnu jintayijala, ngajukupirdangka yanurnu jintayijala.
Ngaka yanurnu ngajuwiyirna.  Ngaka yanurnu ngajuwiyirna
yanurnu ngurrakurraju, kamparruwiyirna yanurnu, mirntangali,
ngajurna yanurnu ngaka jinta -- wuraji.  Kuyurnalujana
yungu panukariki, kujalpalu ngurrangka yangka yantarli
nyinaja,, ngulalpalu ngarnu, ngulalparnalu wangkaja
mungangkalkuju, ngurrangkalku, "Nyarrpajarrirlipa jukurraju,
kajirlipa

    
nyampu ngurrangka nguna, ngulajangka karlipa yani --
kuyukuyijala.  Ngurra ngunanjarla -- jukurraju.
Mungalyurruju.  Ngula karna yani ngajuju -- yangka kujarna
-- -jana panu nyangu wakulyarri pirlingka, ngulaku
kapirnajana jankardu yani ngaju, pirlikirra, wakulyarriki,,
ngalilkirli yani.  Ngajuku pirdangka + kapirlijarra yani.
Yirlijarrajana panu -- wakulyarri pantini.  Ngajulu (-ju)
--... wurulparnkaja panukariji.  Jintaku.  Ngula
kapirlijarra jirrimalku yani.  Yirlijarrajana pantini yangka
-- wurulyparnkanjakujaku. Kujarnijarrarlulku.  Wakulyarriji.
Nyurrula kankulu panukari yantarli nyina.. Ngurrangka..
Ngajarra karlijarra yani wakulyarriki.  Pirlikirra.
Pantirninjaku."

    

 
MUngalyurru ka wangka ngarrka, karnta ka ngarrini, "nyuntu
kanpa yani -- karnta panukariwana, karnta panu kankulu yani
yarlakurra, ngaju kajirna yani -- wirlinyi.  Kurlardakurlu.
Kuyukurra.  Marlukurra kajirna yani ngajuju.. Kajirna
ngapakurra -- yanimpa warnirrikirra, kuyukurluju kapirna
yanimpa ngapakurra + kajirna marlu pantini, ngula kapirna
ngapa warnikirra yanimpa. Kapinkijili ngulangkajuku --...
kapirlipa jintajarri.  Kapinkijili palkaju nyanyi.  Nyurrula
kankulu yanirra warnirrikirrayijala.  Yarlakurluju.
Kajirlipa warnirrirla jintajarri, ngulajangka karlipa
wungulku yanirni.  Ngurrakurraju.  Kuyu kajilparna palka
pantikarla, ngula warnikirra kajikarna kanyirni.
Kajikarlipa jintajarri ngalipa. NYurrula yarlakulu
karntapatu, ngajulu marlukurlu."  :

    
"Nyarrparawanankulu nyurrulaju yanurnu;."  "Jungarnirnarlu
nyampuwana yanurnu yangka kujanpanganpa ngarrurnu nyuntu;."
"Ngayi, nyangunkujulu -- yarlwana ( yaliwana) kujalparna
yanurnu marlukulu.." "Karija, lawa;." "ngajulparnanyarra
nyanjarni yanu wurnturungurlujuku;  Palka kujapankulu
yanurnu, ngapkurra;." "Kularnangkulu nyuntu nyangu,
kuyukurlu; lawa. Ngakarnangkulu nyangu kutukurra."
"Ngajulparnanyarra nyanjarni yanu; palkaju nyurrulaju
kujapankulu yanurnu ngapakurraju; manu ngapangka kujapankulu
karrija, warnirrirla;.  Nyangulparnanyarra -- palka ,
nyanjarni yanu," Kuyu kalu purra yangka warnirrirlarlu,
ngapangkarlu, ngulajangka kalu ngurrakurralku yani;
ngurrakurralku pina yani; kuyukurluju;

    


"Yaninyarli, karlikirraju."  "Nyarrparakurra;."
"Kakarrararlangu ngarirlirla karliki warru nyanyi.  Yilparli
karli pakakarla." " Yuwa. Pardirli; yanirli;" "Wurnturuwangu
ngarirlirla kutu warru nyanyi; karlikiji; kularli wurnturu
yani, kala ngarirli kutu warru wapa."  Karli yangka
kujakapala palkamani, warru karla nyanyi yangka jintangkuju,
ngula (ka) ngarrini -- "Punku yalumpuju yampiya!"
Jintangkuju ka ngarrirni.  "Ngurrjukurlirla warru nyanyi."
Yarda yani watiyakarikirra; nyanyi yangka -- karli ngurrjuku
-- ngula kapalarla yangka karli ngurrjuku nyanyi; watiya
wirilki; wurdamirriwiyi kapalarla yangka --
kaninjarrakarirli -- parljipinyi, karlikiji, "ngurrju nganta
nyampuju.  (ka)eli pakaka. Kajirnangku jurnta nyina.
Yamangka."  Pakarni ka

    
jintangku, jinta ka nyina walyangka, karla jurnta nyina,
larra pakani; rdilykipakanilki yangka ; ngulajangka ka
manirra -- walyangkalku yangka yika pakani --
ngurrjumani muku yangka -- jukarurrujangka yika
narntirnyirrarnilki, karlilki (yika) ngurrjumani muku,
kulaka palyangku ngurrjumani -- kala warlkurrurluwiyi ka
ngari yangka ngurrjumani. Ngula ka wangka jintaju --
"Kangkarni nyampukurra -- jintakari kajirna pakarni +
karlikari."  Manirra ka yangka yuljujuku , yulju murnma, jintakarirlilki kaji
karliyijala pakarni, nyanungupiyayijala karla yangka --
yitirlirla karla -- jurnta pakani yali karlikari ka pakani
walyangkarlu, yali ka jintakari yangka rdilykipakani.
Rdaalypakani ka -- karli jintakari -- jirrimarlulku kapala
pakani yangka nyinanjarla;

    
walyangkarlulku; ngulajangka -- wangkami karla --
"Kanyilkirli! ngurrakurra.  Yarujurlu yingarli --
palyangkulku jarntirni." "Yuwayi, kanyirli."  Ngurrakurralku
kapala kanyirni; ngulapala yangka -- palyalku mani --
yirimanipukapalanyanurla palyarlangu karliki;
jarntirniyilkipala; yangka kapala jarntini, yangka kapala
nyanyi -- wita tarlkutarlku; karli, ngula kalu -- warlungka
yirrani, marnangka, kuruyinyi (=karduyinyi), kuruyinyi kalu
yangka marnangka karli yalumpu (--) manyakarda -- warlumgku
yinga janka; ngula yingarlu majanilki yangka + jungarnimani
muku; jukarurrumani;.  Ngulajangka -- karalymani kalu;
yirrani kalu. Wantakurra.  Yinga linjijarri.  Wantakurra
kalu karli yirrani, linjikarda,, wanta jintarlanguku ngari
yangka nguna; wirlinyikirrarlanguju ka jamulurra kijini --

wirlinyi ka yani,
yangka karla karlikariki warrunyanyi;.  Karlikari ka --
pakarni

    
njini, pakarni ka ; kanyirni ka ngurrakurra -- jarntirnilki
ka ; palyangku, ngulajangka; warlukurra ka yangka
tarlkutarlkuju -- karduyinyi marnangka ka purra, kuruyinyi
ka, manu karduyinyi kalu yikalu yangka warlungka purra,
karli, tarlkutarlku, ngula kalu -- jukarurrumani muku,
ngulajangkaju ka kijinilkiyijala.  Yinga --
linjijarrimiyijala.  Yali ka ngulapuru maniyijala yangka
nyurruwarnupirdinypa -- karlikari.  Kujalpa wantangka
ngunaja -- ngulaju ka maniyijala.  Ngulaku ka jarntirni,
jarntirninjarlarni ka yangka jintakari yali
linjijarrimiyijala -- kamparruwarnupiya.  Ngulajangka;
yurlpangkulku ka mapani, yurlpungku ka maparni, kiri
witakurlulkurla -- jarntirninjakulku rdiilyirrani ; yangka ka tarntirni kiri witangkulku;
purturlulku; jintakariwiyi jarntirni; jurrukurra ; kijirninjini.  Nyanyi yangka
jukarurru.  Kujaka yangka murdukayi -- yuruturlangu.

    
Jungarni nguna; ngulapiya yika yangka nyanyi.  Kiriji ka --
jukarurrunyayirni yarlupinjayani yangka kujaka; nyiyarla
(nguna) ngulapiya ka kijirninjini jintawiyi nyanyilki --
karliji yangkaju kirijangka.  Kari jukarurru ka warru
ngunamirra nyampuju -- ngurrjurna jarnturnu..


 :
"Kurlardakurlurla warru nyanyi!."  Wangkami karla
nyanukupirdangkaku.  "Nyarrparawanarli yani.."
"Nyuntuwurru -- nyarrparawana(ku) kanpa nyina
ngampurrpaju;." "Kala kakarrararli yani." "Kakarrarajulpalu
panungku pakarnu.  Yapakarirli -- muku pakarnu."  "Kala
yatijarrakurrakularli yani."  "Yuwayi, yatijarralkurlu yani;
yatijarralkujukurlurla warru nyanyi kurlardakuju;" "Lakurru
ngurrjuwiyinya yirinya kanpa mardani nyuntuju.."

    
"Yuwayi, ngurrju karna mardani; kala nyuntu."  "Ngaju
ngurrjuyijala karna mardani;"  "Ngulajuku; yanilkirli;"
"Wurrumpururlangurlu pakani; manu kurlarda; nyiyarli pakarni
kurlardaju.. Pirlikirrarli yani wiinpiriki;"  "Matangka ka
karrimirra ; pirlingkaju wiinpiriji.  kalarli walyawanakatu
pakarni manja.  Manu kurlarda -- patutukurlurla nyanyi
walyawanakatu.  Kirrirdikirrirdiyijalaja kalu karri
patutuju kurlardakuju." "Yuwayi, ngulajuku -- pakarnirli --
patutu manu -- manja.. Kurlardakuju.."  "Karriyajurla --
kajirna nyampu jinta -- yawirrpakani manja."  Pakarni ka
manja jintangkuju, kurlardaju, parljipinyiwiyi karla yangka
puju, panu kujaka watiya witawita -- karrimi kutukutu,
ngurrjuwana;.  muku karla parljipinyi, kaninjarralku
yawirrpakani;

    
Ngulajangkaju yinkalkurla parrkangka kutu yangka --
rdilykipakani.  Ngula ka manirra.  Jintakarirlilki
nyanungukupirdangkarlu manjayijala rdilykipakani.
Nyanungupiyarlu karla yangka
nyanungukupirdangkapiyarluyijala -- parljipinyi muku,
kaninjarra ka pakani, rdilyki pakani, wakirdilki ka yinya --
jaarnpakarnirra.  Ngulapala (kala?) -- yangka warlkurrurlu
parljipinyi;..."Kanyilkirli! majarninjaku -- ngurrakurra.
Yirli majarniyilki."  Jintakariji karla wangka,
nyanu(ngu?)kupirdangkaju -- "Wurraju jurnta nyinaya --
kajirna pikirrilki pakani.  Pikirri kurlarda nyampuku
pikirri ngajunyanguju yinga -- larra yanu. Nyurruwarnu.
Kularna yangka yapakarirlangu(wiyi)  yarda
jarnturnu -- jintakarirlangu -- lawa.  Kala pikirrikila
yirna + jinta pakani."  "Kajirnangku jurnta nyina."  Pikirri
ka pakani nyanungukupirdangkarluju;  Kankarlu karla pakani,

    
kulkurru, ngula ka larrapinyilku; ngulaji ka pakani -- wita
ka yangka -- kanunju wikinymani , wikinymani ka
kanunju witaju, kankarlu ka -- yampimi julpurnpari.  Wita
ngari.  Miyalu ka -- rdakulpamani.  Yangka rdakunyayirni.
Kula kaninjarra yangka rdakunyayirni -- kala ngari rdaku
yangka wurnarra ka ngurrjumani.  Pikirrija.  Rdakujulpa --
kardumanurlangu nganayipiya japa ; mardupiya kala ngari
yangka -- kirrirdi wita ka pikirriji -- ngurrjumani rdakuju.
Ngula karla wangka -- nyanungukupirdangkakuju "kanyilkirli
jarntirninjaku."  Ngurrakurralkupala kanyi; warlu yarrpini;
kurlardaku yangka; purramipala, majani, ngula kapala yangka
-- wurdamirriwiyi -- pintiwiyi -- warlujangkaju -- yalimani,
rurrunypinjarla yangka kijini,

    
ngulajangkaju muku parljipinyi yangka -- karalymani pujuwiyi
-- palyangku, manu warlkurrurlangurlukula, ngulajangkaju
yangka kapala kijini linjikardayijala -- kurlardaji ka
nguna.  Wantakurra.  Majarninjawarnujukujala ngari yangka --
murnmajuku.  Jintangku ka yangka pikirrilki rdirriyinyi

-- pikirri ka jarntini.  Pikirrilki ka rdirriyinyi
jarntirninjaku; jarntirni ka; jarntirni ; kaninjarra riirra
pinyi (= riipinyi); yangka;. kaji muku karalymanilkiji
pikirriju; ngulaji ka muku riipinyi.  Wita yinya ka
julpurnpari kankarlu -- narnngukurlangu -- mukurra riipinyi,
kaninjarra yangka -- palya kujakalunyanurla rdakaku yirrani
ngulangka, ngulakurra ka muku riipinyi, purturlu manu
miyalu, narnngulku ka

    
yirrani yangkaju wakirdirla witangka ; kankarlu
julpurnparirlaju; narnngu ka yirrani; palya kaninjarra
yirrani; jakangka, wurlampilkinyanurla yirrani -- kanta
yangka jarntirninjaku kurlardaku.  Pikirrirlaju --
jakangkaju, ngula -- yangka jukayirrani watiyarla -- yinga
-- pirrjirdijarrimi.  Ngunanjarlawiyi.  Ngulanya pikirriji.
wikinypa:  Wikinypamani kujaka, pikirri, palka ka wiri
ngunamirra, ngulangurluju kujaka -- narnngukurrapinangilki
yangka witarra mani.  Jurru.  Jurru kujaka witarra mani,
kulkurru karla wita kuulnguna , narnngu kujaka
karri -- ngulangka kankarlarrapurdaju, ngulanya kalu --
ngarrini yangka -- wikinymani.  Kujakalu --
jurrukurrapinangi witarra mani.

    
jurrungka kujaka narnngu karri ; wikinyparla
kankarlarrapurdaju.  Kala kulkurru yangka kuurlpari kujaka
nguna, ngula kalu ngarrini ngari yangkaju wita -- wikinypaju
kujakalu wikinymaniji.  Ngulanya.

:  Kurlarda yangka nyurru linjijarrija,
ngula ka pina mani, kapala yangka -- nyanungukupirdangkarlu
manu, majanilki kapala -- kilyirrpakurlurlulku; kilyirrparlu
yangka warlungku kapala walyangku purra; manu
pirilyikirlirlikila, nyanjakarrarlulku -- jukarurrulku,
jukarurrunyayirnilki yangka yika nguna, ngulaju
mingkirrikirra.  Murlukurlurlu kalu majani murlungku yangka
mingkirrirli.  Mingkirrikirrakula.  Murlungku kalu kalu
ngarrini, murlungku kujakalu majani kurlarda, ngula kalu
ngarrini ngari yangka -- mingkirrikirra kujakalu majani.
Ngula kalu ngarrini.  Nganayijiki.

    
Murlungkuju kujakalu majani.  Mingkirrikirra.  Murlungku;
ngari kalu ngarrini -- kurlarda kujakalu majani --
pikirrikirra .  Mingkirrikirra.  Mingkirrikirra
kujakalu -- murlungku -- majani.  Kurlarda.  Ngula kalu
nyanyi.  kari jukarurrulku..  Murlungku, ngula kalu ngarrini
murlungku, murlungkuju ngari kalu -- kurlarda majani yangka
-- mingkirrikirra.  Warlungku kujakalu purrami kilyirrparlu
-- pirilyirli.  Pirilyikirlirlikila walyangku kilyirrparlu
kalu purra.  Ngula kalu majarninja yani.  Murlungkuju.
Jukarurrulkulu -- nyanyi yangka; ngulajuku kalu majani muku
jukarurrulku, ngula kalu wantakurrayijala kijirni.  Ngunami;
ngula kalu yirimaninjakulku -- rdiriyinyi; yirimanilki kalu;
wuurnparra mani -- palka; yangka yiri, yirirra mani, yinya
kalu wakirdi -- wakirdirla yangka wita rdilypirrinyi,
kankarlarninginti,

    
narnngukurlangu -- rurrpa, pikirrikirlangu yangka
narnngukurlangu yinga rurrpa karri, ngula kalu warlungku
wita purra, kankarlarni, wakirdirlaju yangka rdilykingka,
warlungku kalu wita purra, narnnguku yangka yingarla karri
ngula -- narnngu yukanjaku pikirri, ngulangurlu
pantirninjaku + rurrpangurlu yangka -- kuyulku marlu, yinya
kalu yirirra mani, yiri witangkaju yangka yirrarninjaku --
narnngurlangupuka.  Kurlardakarirla kalu narnngu yirrarni,
kurlardakari narnnguwangurlangujukujala.  Narnngu kalu
yirrarni yangka jintakarirla.  Kurlardarlajukujala, manu
kalu kanjani narnnguwangurlangu yapakarirliji.
Ngulajukujala kalu wirliyarlu majani yangka, kujakalu majani
murnma yangka jarrangka, warlungka, kurlarda, ngulajangka
kujakalu wantakurralku kijirni,

    
pintiwangulku yangka, wurdamirri kujakalurlaj+ jurnta --
purrami ngulajangkalkujala kalu kijiniji, kala kujakalu
murlungkulku majani; ngulaju mingkirrirlalkujala.
Murlujangkaju kalu yirimanilki; yirimanilki kalu yangka --
palkaju; manu kujakalu narnngulku yirrani; kulalpa
jintamiparlu murlungkuju  + majakarla  -- kala ngari kalu
panungkujala murlungkuju majani ; kurlardaju, majanijikijala
kalu.  Kala ngari kalu mingkirrirlalku yangka + kujakalu --
purrami kilyirrparlu warlungku.  Kalu majani ngulangka.
Murlungkuju.  Ngula kalu ngarrirni murlungkuju.  Kilyirrpa,
kilyirrpa ngula yikalu purra -- walyakurl;urlu yangka --
kilyirrpakurlurlu, pirrilyikirlirli.

    
kurlarda yikalu purra.  Nyanungu -- mingkirrirlakula yangka
kankarlarninginti.  Murlungku manu kujaka kurlarda -- majani
murlungku.  Ngulanya karnalu ngarrini -- kilyirrpaju,
kilyirrparlukula yika purra walyakurlurlu ngari yangka
kilyirrparlu, yurlpulyparlu manu -- pirilyikirlirli;.


Pulyku 
"Nyarrpajarrirli -- jukurraju -- pikirri ngajunyangurlaju ka
pulykuju rdilykirdilykilki yani.  Tuurltuurlngunamilki
ka.  Nyurruwarnu." "Kala jukurraji karli yani wirlinyi,
ngula karli marlu pantini pulykukurlu.  Kurlardaku manu
pikirriki -- yirlinyanurla pulyku -- pulykukurlu pantini --
marlu." "Ngajurnangku purdangirli warruwapa mitimitirla (
=purdangirliwana), nyuntunparla kamparrukurrarlu
warrunyanyi, kajinpa marlu nyanyi kamparrukurrarlu, ngula
kanpa pantini nyuntulu.

    
pikirri ngurrjukaturlu.  Pulyku witakurlulku +
ngajunyangujupikirriji.  Kajika + rdilykiyani marda --
narnngu." "Yuwayi, yani kali jukurraju; pantirni karli marlu
pulykukurlu;"  Yanilki kapala mungalyurrulku; jintakariji
karla wangka -- nyanu(?)kupirdangkaku -- "Nyuntunyanguju
narnnguju pirrjirdinya.." "Lawa nganta kajika rurrunyanilki;
nyuntuwurrukula kamparrukurraji -- yaninjayanta; pikirri
ngurrjukatukurlu;."  Pantini ka yangka marlu,
kamparruwarnurlu; nyanungukupirdangkarlu, ngulajangka;
pakani kapala, narnnguku kapala yangka kurlardaku kapala --
manu pikirrikikila -- pulykulku kapala pajini mirrijirla.
Mirrijirla marlungka.  Marlukula yikapala pajini pulykuku
yangka, larra pajini wita, larra pajini kapala, pulykulku
kapala

    
mani.  Ngula kapala watiyarla warrirni yangka -- pulykuju;
japijapimani kapala, purramipala marlu, pulyku pulykuwangu
yangka pulykujukujala ka pulykuju kapala mani nyurrujala
mirrijijarrarla;.  Ngurrjulku kapala yangka ngulakurluju
palkakurluju nyina pulykukurluju wardinyilki;. purramipala
kuyu; pajirninjarlapala ngani; kanyipala ngurrakurra;
narnngulkupala yangka ngurrjumaniyi.  Kurlardarlangurla.
Pulyku yali; manyakarda kapala yangka ngani lirrangku
pulyku, manyakardaju, ngulajangka -- warirnilki kapala
yangka pikirriji -- narnnguju pikirrirlaju; manu
kurlardarlakula yangka -- narnngu;.  warirnilki kapala,
ngulajangka wantakurra kapala yirrani yangka lalkakarda
ngari wita yinga karri.  Kulalpa

    
tarnngajala karriyarla -- tarnnga japa -- ngunakarla, ( )
wantakurra kapala yirrani yinga kapanku linjijarri, ngula
kapala pinayijala mani yangka, pulykuju;.  kulalpalu
nyiyarlangurluwarikarla -- pikirriji yangka -- narnnguju --
manu narnnguyijala kurlarda;.  kulalpalu nyiyarlulku
warikarla, jintangkujuku marlungku kalu warrirni --
pulykungku -- marlu jangkarlu.  Marluwangurla,
kanyalajangkarla ngula yangka pulykungkuju.  Lawalku
panukarijangkaju kulalpalu nyiyarlangurlu warikarla --
kuyukarijangkarlangurlu -- kardumantarla -- narnngu;.
marlujangkarlu; kanyalajangkarlu pulykungkuju.  Ngulajuku;
Manilki ka yangkaju -- kurlarda -- narnngu -- pulyku --
ngurrjukurlu..  Pulykukurluju yangka ;. ngulajangka,

    
pikirrilki ka nyanyi, pulyku yangka ngurrjukurluju..



parraja:  Payini ka nyanukupirdangka, jintakarirli,
"yaninyarla -- wirlinyi parrajaku.." "yuwayi, yanirli.
Parrajaku." "Nyiyanpa pakarni -- parrajaju, watiyaju;."
"Kala yinirnti; yinirnti jintajukuja parrajakuju;
kulalparlipa parrajakuju pakakarla watiya yangka
nyiyarlangu. watiya jintakarirlangu;.  Jintajuku --
parrajakuju -- yinirnti." "yanilki karlijarra!" "Yuwayi.."
Nyampu kalu wangka yangka panukari ngurrangka nyina;.
"Parraja karlijarra pakarninjini." "Yuwayi; yantapala."
Jintakari karla wangka "nyampunyanpa pakani parrajaju.."

    
"Yampiya ngulaju wita.  Yinirnti wirikirlirla nyanyi.
Parrajakuju -- parrajaku yirli pakani."  Pakarnilki kapala
parrajajuku;  jintangkujala ngari; jintaju karla jurnta
nyina, rdilykipakarni ka, kulkurru, ngulajangka -- larra
pakarnilki kaninjarrakarirli -- wiri(juku) --
wirijarlujuku.  Larra pakani ka.  Kanunjulkurla pakani --
jarnku larra pinyi; jirrimalku larra pinyi yangkaju watiya
jintajangka; yinirnti jintajangkaju larrajarra jirrimalku;
jintakari karla -- nyanungukupirdangkaku ngarrini, "Nyuntu
nyampu pakaka jintakari, ngurrjumanta, ngajulurna nyampu
jintakari ngurrjumani." "Yuwayi; jintakari nganta karna
ngaju ngurrjumani."

    
pakarni kapala yangka nyinanjakarrarlulku; walyangkarlu,
jarnku pakani;.  Pakani kapala, yamangkarlu, muku
pinpinmani, rdakumani yangka wita, jukarurru ngari, kirrirdi
kapala -- rdakumani, kala kulalpapala yangka
kaninjarrakarinyayirni -- rdakumantarla, ngulaji kalu
kaninjarrakari rdakumani mardujala, kala parrajaji kalu
kirrirdijala ngari -- kutu jarntirni, jarntini kapala;
jarntirninjawangu yangka warlkurrurlu ngurrjumani; muku
pinpinmani, kanyilki kapala ngurrakurralku;
jarntirninjakulku palyangku; kanyirra (ka?) pala,
ngurrakurra, "Nyiyanpala nyampujarraju kangurnu."  "Kala
parraja nganta yirlijarra parraja jarntini;"  "Ngayi;."
Palya kapala mani' yangka ngurrangka, yujukurla yamangka,
ngula kapala -- jarntirniyilki;

    
jarntirni kapala jarnku --... muku kapala karalymani;
nyarrpakarrarlu ngari yangka ngurrjujala, yikalu jarntirni,
watiyakaripiyajala ka yangka watiyakariji ka karri
pirrjirdijala kala -- yinirntiji ngurrjujala yikalu
jarntirni parrajakuju.. Jarntirni; mukupala pinpinmani;
ngulajangkaju; yurlpangkulku mapani; kapanku mapani;
ngulajangka wita ngari ka pardunajarri yangka
maparninjawarnu yurlpujangka, karrimil ka, yirranipala
yangka wantakurra.  Wita ngari yinga linjijarri.  Yakirijala
nganayiji parrajaju -- yinirntiji yangka.  Kulalpalu --
murnma jarntikarla ngapakurlu, lawajala.  Ngapapiyajala
yinirntiji.  Wurra ka lalkajarri.  Parrajirrimarlanguku ka
karrimi.  Parra jirrimaku marnkurrparlangukupuka -- parra
wirrkarduku ka karrimi.  Parra marnkurrparlanguku kajika
karri parrajaju. Kajika yakirijikijala

    
nyanunguju yangka parrajaju warrarda karri.
Ngapakurlunyayirnijala ka yinirntiji karri.
Yurlpukurlujukujala ka yangka karrimi --
yurlpujangkamaparninjawarnu.  Kaji lalkajarrinyayirnilki --
ngula ka rampakujarri.  Lalkajarrimilki ka.  Ngula ka
manilki; yangka -- kirikingarntirlilki; kiringkilki yika
jarntirni parrajaju; muku jarntirni kiringki...
pinijimani(?) yangka kiringkiji ka.  Kiringki ka jarntirni
-- purdangirliwiyi, purturluwanawiyi, purturluwanajangka,
ngayirnilki ka jarntini.  Manu ramarrawana.  Ngulajangkaju
yurlpungkuyijala ka pina mapani, kirijangkalkuju,
ngulajangkaju -- karntakulku karla yinyi; parrajaju;
jarntirninjarla; ngarrkangkuju;. ngulaji karla yinyi yangka
yinga -- kurdulku kanjaniyi parrajarluju.  Kurduku
karlajinta jarntirni yalumpuju parraja.  Ngarrkangkuju karla
yinyi.

    
kurdulku yangkaju parrajarla kanjaniyi.  Ngulakunya ka
parraja jarntirni karla.  Ngulajuku;

 mardu: mardu, ngulaji -- parraja -- parraja kalu
jarntini kirrirdi, kala yinirnti jintawarnujukujala kujakalu
-- jarntirni -- mardu; yinirnti jintawarnu kujakalu jarntini
-- parraja manu mardu, marduju ngulaju -- ... rdilykipakani
kalu parraja, parraja -- yangka parraja kujakalu
rdilykipakani, ngulaji kalu jarntirni wurnarra -- parrajaju --
kirrirdijala  -- kulakalu rdaku-manilki parrajuju -- kala
mardu, ngulaji kalu jaka kalu narntirnyirrani,
narntirnparijala kalu pakani, yangka jakajarrajuku jirrima,
kalu kaninjarrakarirli -- pakani, warlkurrurluju,
ngulajangkaju kalu kulkurrulku rdakumani; rdakulpakarda kalu
-- pakani warlkurrurluju;

    
ngulaju tardu.  Wiri.  Marduju.  Pakani kalu, warlkurrurlu
yangka, mardunyayirni kalu narntirnyirrarni muku,
kulkurrujarra kalu -- rdakulpakarda pakani -- miyaluju,
ngayirni yangka, purturlujayiti  kalu -- puturlurlaju
-- purntunyparijikijala yampimi.  Witapuka ngari kalu yangka
pakarnirra -- lalypakarra.  Warlkurrurluju.  Pakani ka muku
rdakumani, warlkurrurlujuku, ngulajangkaju kanyi,
ngurrakurra, palyangkulku jarntirni muku puturluwiyi, manu
ramarrajarra, miyalulku rdakumani, ngulaji kalu ngarijala
tarntini kutu yangka -- yurlpuwangurlangurlujala --
kiringkiji, yirrani kalu -- linjikardajukujala, linjikarda
kalu yirrani -- mardu, wurra yangka kaji pardunajarri, ngapa
kajirla muku parli, ngapakurluju yika yinirntiji karri

    
yangka minyminypayijala, parrajapiyayijala, kalakalu yangka
-- wantajarrarlanguku yirrani wanta marnkurrpaku.  Marduju.
Ka karrimi.  Kaji yangka -- lalkajarri.  Ngapakurlu murnma.
Ngula kalu yurlpurlangurluyijala mapani, marduju, ngulangka
yingalu nyanjarla jukarurru jarntirni -- kiringki.  Kajili
kiringki muku jarntirni, ngulaji kalu yurlpungkulku yijala
mapani.  Wita ngari yangka yurlpungkuju kalu mapani.
Ngapakujakurlangujala.  Ngapa yangka yikalu -- mardukurraju
winjini.  Ngapaju ka karri mardungkaju walykayijala.
Ngardungkaju yangka ngapalku yinga karrimiyi.  Yamangka.
Yamarlangurla kaninjarni yangka yujukurla.  Walyka.  Kaji
yangka watirlangurlu karli jarntirniyi, ngula ka ngapa
nganiyi yangka mardungka.  Ngulaku kalu yangkaju mardu
jarntini.  Karntakujukujala karlajinta ngari.  Yinga ngapaju
yika mani.  kala

    
panukujala ngari yangka ngapalku yikalu marduwarnuju ngani.
Yinirnti jintawarnujukujala.  Kala ngari ka jarntini yangka
-- kirridi manu -- rdukulkulku  rdakulpa mardu.
Kulalpalu karntangku ngurrjumantarla -- jarntikarla parraja
manu -- mardu; ngarrkamiparlu kalu jarntini.  Kurdiji --
mardu; parraja -- ngulaju jintawarnujuku yinirntiwarnu.
Ngarrkangkujuku kalu jarntini kulalpalu karntarlangurlu
ngurrjumantarla; lawa.  Ngulanya.


Kurdiji:  Kurdiji, kurduji(ki?) kapalanyanu -- yangka
-- ngarrkajarrarlu ngarrini, yingapala pakani kurdiji
nyarrpararla, ngula kapalanyanu wangkami, "Ngalirli yani.
Kurdijiki pakarninjaku. (ying)arli kurdiji pakarninjini.
Kurdijijarra." "Yuwa -- yanilkirli;" Yanilki kapala
warlkurru maninjarla; warlkurru yirikirlilki kapala yani;
nyanja yanipala yangka watiya;

    
yinirnti; "Nyampu wita, pangkala yampiya." "Kala nyampu
wiri." "Wiriyalumpukularli yawirrpakani."  Pakanipala yangka
jipirrirlangurlu -- wiriji.  Kujarnijarrarlu.  Jintangku
yangka pakarni yangka -- kujarningintiyijala.  Yikapala
jarnku pakani yangka -- watinyarrajarrarlu.  Jintajukujala
kapala ngari yangka yawirrpakani.  Wiriji.  Manu kapala
yangka wirijangkaju -- nyinamirlangu yangka.
Nguurlnguurlpajarri (ngaanykutukutu) kujakapala yangka
pakarninjarla, nyinami yikapala yangka.  Mukarnikirliji
yangka wiriji -- kujakapala watiya wiringka pakarninjarla
matajarri;.  Yardapala rdirriyinyi,
yawirrpakarninjakuyijala, pakapipala;
kujarni(mirnimirni)rlijiki yangka, watinyarrarluyijala,
yawirrpakanijikipala; rdilyki wantimirralku; ngulajangka,
yardapalarla -- rdilykipakani yangka, yingapala --
ngulajangka larrapakanilkiji --

    
jirrimarluju kapala ; wangkami kapala.  "Larrapakanirli
jintawarnujuku;." "Yuwayi, larrapakarni karli
jintawarnujuku; nyuntu jintakari kanpa kanyi; ngaju
jintakari."  "Yuwayi;."  Larrapakani kujakapala, ngulajipala
yamangkarlu pakaniyi.  Witamani kapala yangka wurrangku.
Kala kulalpapala yangka wiri kangkarla -- ngurrakurra
wurnturukurrarlangu; kala kapala ngari yangka witamani muku
-- warlkurrurluwiyi pakani, yamangkarlu, ngulaji kapala --
kirrirdi pakani;. kulkurru -- kapala yangka yampimi
miyalurlaju, mirikingarntiji -- purntunyparijikijala wita.
Kanyilkipala; ngurrakurra; warlkurrurlupala -- yarda pakani
yangka, wita ngari, ngulajangkaju -- jarntirnilkipala --
palyangkulku;

    
miri yangka, purntunypari, ngulapala wurrangku jarntini
yarda.  Purntunypariji kapala -- jarntini yarda yangka
wurrangku kapala -- muku karalymani.  Ngulajangka, kajilpala
muku karalymani, ngulaji kalu -- rdilypirrinyilki.
Junmangku.  Yangka karla warntawarnta mirikilki karla --
rdilypirrinyi.  Warlkurrurla karla pakani, junma,
pangkulpakani yangka, ngulajangka jintangurluka rilkirla
pakani warlkurrurluyijala, yangka junmangkujala ngari,
kujaka rdilypirrinyiji, kaninjarni ka kujarlujuku
rdilypirrinjarra yani, ngulajangka jintangurlu karilki
rdilypirrinjarni yani, wantikimanilki yangkaju
kanunjumparraju; miringka kanunjumparrarnuju; kulkurru
kujaka rdilypirrinyi; wantikimanilki; marnpinilkijiki yangka
rdakarlangurluju yika rdakangkuju -- jingijingilki
jirrimardani; yukamilki; yika rdilyirrparlalku
wantikirlalku;. Jingijingilki yuka; ngulajangka, payirni ka
yangka jintakarirli -- nyanungukupirdangkarluju --
"Nyurrunpa

    
rdilypirrungu --" "Yuwayi; nyurrurna rdilypirrungu
ngajunyanguju;. kala nyuntunyangu." "Kutulku murnma..
kapirna rdilypirrinyikila.." Ngula kapala rdilypirrinyi --
ngulajangkaji, yangka ka -- wantakurra yirranija -- yirrani
kapala yalumpuju -- kurdijiji wantakurrayijala -- yinga
lalkajarri wurra -- kulalpapala ngapakurlu murnma --
kiringki rdirriyungkarla, lawa. Kaji lalkajarri.  Karrimi ka
-- parra jirrimarlanguku -- manu marnkurrpakuyijala,
ngulajangkaju -- manilki ka, yikapala jangka yangka,
kurdijiji, yurlpakungarntiwiyi, wapami kapala yurlpangku,
yurlpa" pardunajarri, ngulajangkaji; kiringkilkipala
jarntini, purturluwiyi -- purturluwiyipala tarntini.
Purturlujangka yangka -- ramarrawanalku . ngulajangkaju
nganirnilki .  Jaljakurrajukujalapala
yangka --

    
miri rdilypirrpakurrapirdinypaju -- juuljuulkijini.
Juulparni jarntini ka yangka -- mirikirraju --
jaljarlangujukujala.  Manu kulkurrujarra ka yangka
miriwanaju karla jingijingijikijala jarntini.  Kiringkiji.
Ngulajangkaju -- yurlpungkulkuyijalapala + mapani yangkaju
-- kujakapala kiringki mukujarntinilki -- ngulaju kalunyanu
yangka yinyi -- yajarrilki.  kurdunyanurlanguku karla yinyi.
Jarntirninjarla.  Watiki.  Manu + ngalapinyanuku yangka wiri
nyanungunyanguku -- kurduku karla yinyi.  Watikiyijala.
Manu kurdunyanuku karla yinyi -- ngamirninyanurlu.
Ngarrkaku.  Jarntirninjarla kurdijiji.  Kulalpalujana
karntaku yungkarla kurdiji;. ngarrkamiparla kalunyanu
jarntirninjarla yinyi.  Kurdijiji.  Kujanya kurdijiji.
Ngulajuku --

pili  pangurnu: Pangurnuku, kapalanyanu wangka.
Ngarrkajarrarlu -- yangka yajani,,

    
"Nyiyarli pakarninjini.." "Kala pangurnu karli pakani
yarlaku;."  Yani kapala ngarrkajarra yangka, pakani kapala
wurrkali, wurrkali kapala rdilykipakani yijala,
larrajarrarlangupala larrapakani, pakani kapala -- wita
kapala ngari yangka rdaku mani, kulalpapala rdakuwantarla --
mardupiya, kala ngari witanyayirni kapala yangka rdakuju --
rdangkarlpajala -- wita + pili jarntini.
Jarntirninjakungarntikila kapala warlkurrurluwiyi pakani.
Witamani muku, ngulajangka kanyi kapala -- ngurrakurralku --
palyangkulkuwiyi kapala jarntini -- piliji, pili --
pangurnu.  Yirdijarra.  Yirijikijala yangka -- jakaju.  Manu
kala kiringkiyijala jarntini.  Piliji.  Ngulaji; pangurnuju
-- yarlaku pangirninjaku.  Yarlaku yangka -- rdaku pangini
kalurla pilingkiji.  Pangurnurluju.  Manu ngaparlangukula
mulju kalu pangini -- pangurnurluju.

    
ramparlwangkajarna, yartunyujurnarla ramparlngarrurnu,
kala -- pangurnukujala, pangurnu kujakalu -- yarla pangini,
yarlaku rdaku,manu -- ngapa pangini -- pangurnurluju, mulju,
ngapaku, mulju manu -- parljurlangukula kalu + pangini --
pangurnurluju.. Ngulakunya kalu -- pangurnuju -- jarntini.
Manu pili.  Wapurnungkuwarnu -- wurrkaliwarnu kalu --
pangurnuju jarntini. Pangurnu manu; pili.  Yirdijarralku
ngari kalu ngarrini -- jirrima.  Jintajukujala -- pili.
Manu pangurnu.  Yirdijarralku yika karri.


Yajani:  Yajani, ngulaji kalu wangka -- "Yanirninpa;."
Jintakarirli ka yangka -- payini, wangkami kujakarla,
"Yanirninpa wirlinyi.."  Kujanya ka wangka -- yajarniji.
Yangka yika jintakarirli yajani.

    
yanijapa pala.  Nyinami marda kajika -- yani marda kapipala.
Ngari ka ngulaku yangka payini.  Payinijala ngari ka yangka
-- kujarluju.  Yajaniji kujaka.  Kaji-pala yanijapa.  Kujaka
payini, kujarlu, yajani yika, yanijapapala, ngula ka wangka
jintaju.  "Yuwayi, yani karli.." Yangkaju yalirli kujaka --
yajani, ngula ka wangka jintakariji.  "Yuwayi, yani karli..
ngali.." Ngulanya -- karnalu wangka -- yajarniji.


 Mirta:  "Mirtaku karli yani;." "Mirtajulu --
nyiyawiyi pakani..  Watiyaju.." "Kala nganayi karli pakani,
manja, nyiyanpa pakani nyuntuju.." "Ngaju karna marntarla
pakani.  Kala nyuntu." "Ngaju manja karna pakani.  Mirtaju."
"Yanilkirli;."

    
"Yuwayi, pakarninjinirli -- mirtajarra.  Jirrima."
"Nyarrparawanarli yani.." "Yatijarra."  "Yuwayi,
yatijarrarli yani."  "Marntarlaju nyampukula ngurrjuju;.
"Nyuntiwiyi pakaka marntarla.  Ngajurna pakani manja."
Yawirrpakani ka manjaju -- Jintangku ka yangka yawirrpakani
-- marntarla.  "Nyurrunpa rdilykipakarnu nyuntuluju
marntarlaju;." " Yuwayi; nyurrurna rdilykipakarnu --"
"Ngajulunyarna manjaju nyurruyijala yawirrpakarnu.
Nyampurlarlu (wurra)rli -- yamangkarlu pakani
warlkurrurluwiyi."  "Nyurru kanpa witamaninjayani;
warlkurrurluju;." "Yuwayi, kala nyuntu." "Nyurruyijala karna
witamaninja yani;." "Kanyilkirli; ngurrakurralku." "Yuwayi,
yanilkirli;. Kanyirli

    
jarntirninjaku -- ngurrakurra --" Ngulaji -- palyangkulku ka
-- jarntini yangka jintakari; marntarla, palyangkuyijala ka
jarntini yangka -- palyajarrarlu kapala jarnku jarntini,
marntarla manu -- manja,, miriji purntunyparijikijala
kulkurruju.  Kula kurdijipiya yangka kala ngari --
kirrirdijala ngulaju.  Watiyajukujala.  Wantikipardu.
Kirrirdi ngari.  Jarntini -- mukurra karalymani yangka jurru
manu -- yiri yinya jaka, ngulajangka -- mirilki --
rdilypirrinyi kulkurrujarra -- purntunyparirla -- junmangku
-- muku karalymani -- kanunjumparrarlangurlu,
rdilypirrpapirdinypa,, ngulaju ka yangka kanjaniyi, kala
kulalpa nyiyarlangurlu jarntikarla muku -- kirirlangurlu
japa.  Mirtaju lawajala, kiriwangujala mirtaju..

    
kurdijinya ka jarntini -- kiringkiji.  Lawanya nyampuju --
mirtaju.  Witayijala ngari ka -- jarntini kirrirdi yangka.
Rdilypirrinyirlangu.  Ngulajukujala -- kurdijipiyajukujala
-- miriji rdilypirrinyi, mirtaju.. Kalangari yangka ka
kanjani kujalkujuku. Kutu kanjani.  Mirtaju.  Ngulanya
mirtaju.  Kula wurrkalirlangulpa  jarntikarla
yinirntirlangu mirt/ mirtaju;.  Kala ngari manjajuku kalu
jarntirni mirtaju.  Manu wakirlpirrirlangu.
Wakirlpirripuka.  Mirtaju.  Marntarla.


 Ngapurlupungupungu:  Ngapurlupungupungu,
kurlardayijala, kurlarda yangka yirrijikijala. Jintajukujala
yirdi -- yirdiji kurlarda.  Kala ngari kalu
ngapurlupungupunguju ngarrini yangka -- yiringka kujakalu --
kanardikanardi -- ngurrjumani -- yirilki.  Puju witawita --
kulkurrulkulkurru kujaka karrinja yani.  Narnngu.  Yiri ka
karrimirra yangka jintajukujala, wuurnpa, yiriji,
ngulakurlujuku yangka ramarrawanalku panukalu .  Junmangku.
pajini, narnngulkuju yikalu -- kardumani, karrinja yani ka
ngapurlupungupunguju kujakalu -- ngarrini,, kurlarda
jintajukujala.  Yirdiji.  Kala ngari kalu yiringkalku yangka
-- panuyijala -- ngurrjumani -- narnngulku.  Ramarrawana
kalu -- pajirninja yani -- yiriyijala kalu karrinja yani.
Kajilpalu kalu karrinja yani.  Kajilpalu yaparlangu
pantikarla, kuyurlangu manu kujakalu marlu pantini --
ngapurlupungupungurlu, kulalparla yaliyantarla ;.
wilypipardiyarla; lawa.  Narnnga jirrimardani narnngu
panungku.

    
yangka kalu ramarrajarrarla pajirninja yani
ngapurlupungupunguju.  Junmangkujala + ngari kalu pajini,
kala kulakalu yurntumuwardingkirli ngulapiya panu mardani.
Nyurruwiyikila marda yilpalu mardarnu, maninjaparnkajala
kalu tarnnga -- warlpararlangurla, nyampungurluju,
ngapurlupungupungu kalu kanyirni nyampukurlangu.  Ngula
karnalu yangkaju nyanyi.  Kurlardajukujala kala ngari kalu
narnngulku panu -- ngurrjumani yangka kanardikanardi kalu
pajirninjayani -- narnngulku yinga karri -- narnngukurlulku
panu.  Yiriji ka ngunamirra jintajukujala -- yangka.
Karrimirra/ kujakalu yirirra maniji. Julpurnparipirdinypaju.
Kala ngulakurlunya kalu yangka ramarrawanalku --
narnnguyijala kardumaninja yani.

    
pajini ngari yikalu junmangku.  Ngula kalu ngarrini --
ngapurlupungupungulkuju.  Kulalpalu ngarrikarla --
ngapurlupungupungu yangka -- kurlardamipa kajilpa yiri
jintakurluju + karriyarlarra ;. ngulaji kajikalu kurlarda
kurlarda ngarrini.  Kala ngari kalu ngapurlupungupunguju
ngarrini -- ngapurlupiya yikalu yangka kanardi kirrarra
(kardarra?) yalumpu + junmangku pajini.  Kardurra maninja
yani -- narnngulku kankarlarrakari.  Kulkurrukurra ngari
yangka. Kala -- kulalpalu kankarlarrakariji ngurrjurra
mantarla kala ngari kulkurrukurra yangka.  Narnnguju kalu
ngurrjurra maninja yani -- ramarrarla. Kulaku pulykungku
warini narnngu ;.  kala ngari kalu -- junmangku yangka +
pajini.  Ngula kalu ramarrawanaju yampinja yani
yirijikijala.  Yangka

    
yikalunyanurla ngurrjukaju nganta -- kuyuku marluku
ngurrjumani. Kulalpa ngulajangkaju warnturu parnkayarla
ngapurlupungupungu jangkaju. Marlurlanguju.  Kutujuku yinga
wantimi.  Yalumpu -- narnngunku panungku yika palupinyi.
Marlurlanguju.  Ngulanya kalu ngarrini --
ngapurlupungupunguju.  Watiyawarnu wakirlpirrijangka kalu
ngurrjumani ngapurlupungupunguju, wakirlpirri --
kanarlarrampijangka , (Kanarlarrampi ka
wiriwirijala karri,) manu wurrpardi, wurrpardijangkalangu
kalu wurrpardijangkarla kalu ngapurlupungupungulkuju --
ngurrjuani. Wakirlpirrijangka.  Manu patutu yangka wiriwiri
karri.  Patutu nyampurlaju witawitajala yika karri.  Kala

    
yatujumparraji ka karri patutuju wirirlangujala.
Kirrirdimpayi.  Kala kurlardarlangujala ka + kardumani.
Ngulanya patutuju kalu ngarrini -- yangka kujakalu
ngapurlupungupungulku, ngurrjumani.  Kurlardalkukula.  Manu
wakirlpirri wiriwirijala (yi)ka kirrirdikirrirdi karri.
Ngulangka yikalu yirrani.  Wurrpardi, ngulaji ka witipiya
karrimi.  Panujala ngari yangka jintawarnuju  (yi)kalu karrimi. Kirrirdikirrirdi.  Kala
kanarlarrampi; ngulaji ka karrinja yani jiljangka ramarrarla
-- manangkarrarla ka karrimi ngari yangka + marnawana manu
manjawanarlangujala.  Kanarlarrampiji.  Kala wurrpardiji
kulalpa karriyarla manangkarrarlakula.  Yangka
manjawanarlangu.  Ngari ka ngalyarrpamiparla jiljangka
karrinjinani.  Nyanungunyangurla -- wurrpardiji.

    
ngulanya karnalu wurrpardiji ngarrini.  Kala yika karrimirra
manjawanarlangujala kanarlarrampiji -- manu marnangka.
Yuurrkurla yangka manangkarrarla.  Kanarlarrampiji.  Manu
karrungka -- pirntinyarrajarrarla ka yangka karrinjinani --
manu ngalyarrparlalku kula kula yika ( kula ka?) karri
-- kanarlarrampiji -- nyampu wakirlpirrirlangurla.  

    





Yurntalpa, ngula karnalujana ngarrini kurdunyanu.
Yurntalpaju.  Ngulanya karnalujana ngarrini.  Yangka
kurdunyanu.  Karnta kujakalu myima kurdunyanu.  Yurntalpaju.
Kalujana ngarrini manu + panukarirli yangka.  Kurdunyanu karnalujana ngarrini,
kujakalunganpa ngulangku + ngarrini ngamirninyanu yangka.
Ngamirni kujakalunganpa ngrrini.  Manu kalujana panu.
Wankili -- ngula jukanyanu yangka.  Ngarrkangku ka ngarrini
ngarrkakari-(yinyanu?)  wankili.  Karntangku ka ngarrini
jukanyanurlu, ngula wankili.  Ngarrkaju.  Jukana ka ngarrini
-- ngarrkangku. jukanyanu karnta.  Wankili, manu jukana,
karnta, wankili wirriya, ngula karnalujana ngarrini yangka
-- ngamirni ngajukupalangukurlangu.  Wankiliji.  Manu
jukana.  Ngamirninyanukurlangu.  Ngulanya.  Mirntirdi, ngula
ka ngarrini jajanyanurlu.  Yangka -- kajikajulu

    
ngarrini ngajurlangu japaljarrirli kujakaju ngarrini.
Mirntirdi.  Ngula kalujana panujala ngarrini yangka --
mirntirdiji.  Jampijinparlu kalujana ngarrini jakamarra
mirntirdinyanu.  Ngajulu kajulu ngarrini -- japaljarrirli
mirntirdinyanu.  Mirntirdiji ka ngarrini jajanyanurlujala.
Nyanungurlu ka ngarrini mirntirdinyanurlu jaja.  Ngulanya
mirntirdiji.  Karnta kalu ngarrini mirntirdiyijala.
Ngarrkarlangurlu.  Manu -- karntangku.  Ngarrka.
Mirntirdiyijala kalujana ngarrini.  Karntangku; ngarrkangku
kalujana ngarrinijala+ mirntirdijiki.  Ngulayijala
karntarnlangu kalu ngarrini mirntirdi, ngarrka kalu ngarrini
mirntirdiyijala yangka -- mirntirdinyanuju.
Yikirrinji:  Yikirrinji, ngula kalujana ngarrini --
ngalapinyanu kajilpa(ngku?) kirdanyanurlangurlu wirilki
mardakarla.  Ngula karla wiri -- nyina yikirrinjilki --
wiriji.  Kulalpa wiri nyanungunyanurla

    
nyinakarla -- kirdanyanukurlangurla.  Lawa.  Wurnturulku ka
yangka -- yani.  Wirilki.  Yikirrinjiji kalujana ngarrini.
Kirdanyanukujaku.  Yikirrinji, manu yirdinjamarda, kulalpa
yangka yantarlarni -- kirdanyanukurra, manu --
ngatinyanukurra, ngula kalurla wurnturulku yangka -- yinya
kurdukuju -- miyiji kalurla kanyi.  Kirdanyanukurlangu --
ngatinyanukurlangu.  Yikirrinjilki yika nyina yangka
wurnturulku.  Yirdinjamarda manu.  Yangka ka wurnturulku
nyinamirni, kurdijikingarntilki, ngulanya kalu ngarrini --
yikirrinjiji. Manu kurdiji -- ?a kurdijikingarntikila yikalu
yikirrinji manu; yirdinjamarda ngarrini. Yirdinjamarda
kujaka nyina; manu yikirrinji.  Kulalpa yantarlarni --
yulpurrukurra manu.  Yulpurrukurrayijala ngatinyanukurra.

    
manu yulpurrukurrayijala -- kirdanyanukurra..  Manu yangka
-- yulpurrukurrayijala ngamirninyanukurrarlangu, lawa --
kulalpa yantarlarni.  Nyanungu kurdu, yikirrinji, kulalpa
ngulaji yantarlarni, maninjaku nyanungurlu miyi manu kuyu,
lawa.  Kajika -- wurnturu nyina.  Kajikalurla panukarirli
yangka maninjinirni miyi.  Manu kuyu. Kulalpa yantarlarni --
kirdanyanukurra; ngatinyanukurra; ngamirninyanukurra.  Lawa.
Wurnturu ka nyina.  Manu yangka nyanungukupalangukujaku --
pimirdikijaku.  Pimirdi kujakarla nyina ngamirninyanu
nyanungukupalangukurlangurla.  Pimirdi karla nyina, ngula
karla -- nyina yulpurruyijala -- pimirdiji.  Ngamirni ;
pimirdi kapalarla nyina yulpurruyijala.

    
Ngatinyanu; kirdanyanu kujakapala(rla?) nyina yulpurrujarra,
ngulayijala kapalarla nyina ; ngamirninyanu; pimirdinyanu.
Kujaka ngamirni yalirli (ka) ngarrini kurrungkuju+
yikirrinjirli, kulalpa yantarlarni ngulajarrakurraju.
Lawa.  Kurrijiki, kulalparla yantarlarni kutu wangkanjaku,
lawa. Kurntangka.  Kajika yikirrinji yani wurnturuyijala.
Manu nyina yangka.  Lawajala wangkanjawangu.
Kurrijinyanukuju.  Kulalparla yantarlarni.  Kulalparla
ngarrkarlangu yangka yantarlarni, lawa.  Manu --
karntarlangu yangka kulalparla kurrijinyanu wangkayarla
yaliki lawa.  malirdinyanuku.  Kurriji kujakarla nyina.
Karnta, ngarrka yaliki.  Ngula kulalparla wangkayarla
nyanunguku -- lawa.  Kurntangka.  Yikirrinji kapala --
jarnku nyina. 

    
ngarrka ka nyina -- wurnturu; karnta ka nyina kurrijinyanu
wurnturuyijala.  Kulalparla wangkayarla.  Yikirrinji.
Ngulanya karnalu ngarrini yikirrinjiji.  Wita kujaka nyina,
jurlama, ngula kurdu wita.  Jurlamaju.  Jurlamajangka
kujaka -- jularmajukujala jupurrulalku wirilki nyina; ngula
karnalu ngarrini jupurrulalku.  Jurlama karnalu kurdu
ngarrini.  Ngarrkalku kujaka nyina, wirilki, ngula
jupurrula. Jupurrulalku.  Kala napurrula kujakarnalu +
wirilki ngarrini; ngula napurrula.  Wita, kujalpa nyinaja,
ngulaju ngampurla.  Ngampurlalpa nyinaja ngulaju.
Witawiyiji.  Wirilki ka nyinamirra -- napurrurla.  (ka)la
japanangka, japanangka wirilki.  Kujaka yangka watilki
nyina.  Janama,

    
ngula wita.  Kurdu.  Kurdu yangka wita -- janamaju.
Japanangka -- wirilki.  Watlki kujaka nyina -- japanangkaju
kalu ngarrini.  Kala jampijinpa, ngulaju ngarrka --
jampijinpaju wati wiri.  Kurdu; ngula jampirlka.
Jampirlkajala -- jampijinpaju.  Yangka kurduwiyiji.
Wirilki; jampijinpa.  Kala nampijinpa, karnta wirilki
kujakalu nyina ngulaju nampijinpa. Wita; ngula
ngampijakurdu.  Witawiyiji yangka.  Ngampijakurdujala.
Ngampijakurdunya witawiyi kalujana ngarrini. Kurduwiyiji.
Kala japaljarri, ngulaju ngarrka wirilki japaljarriji.
(ya)ngka wati wiri kujaka nyina japaljarri.  Ngula.  Kalu
ngarrini japaljarriji.

    
japalyi, ngulaju kurdu.  Japalyiji.  Kurdu kujaka yangka
nyina.  Murnma.  Kurduwiyi kalujana ngarrini japalyiji.
Japaljarri wiri.  Wirilkiji -- ngarrkalkukujakalu nyina --
watilki.  Japaljarrilki.  Kala jakamarra, jakamarra kalu
ngarrini -- ngarrka yangka wiri -- wati -- jakamarraju.
Jakamarralku+ Kujaka nyina, ngulaji ka nyina --
jakarrajangka witajangka.  Jakarra witaju.  Kurduwiyiji
kujaka nyina ngulaju jakarra.  Wirrilki jakamarra.
Jakamarrakupirdangka kala karnta, nakamarra, ngula
nakamarra.  Ngulaji nakamarra.  Kala kurdu; ngula nakakutu
kalu ngarrini.  Nakakutu yangka kurduju witaju.
Nakakutujangka; ngula ka karri

    
nakamarralku wirilki.  Wirilkiji. Kala jungarrayi, ngulaju
wiri kalu ngarrini jungarrayiji.  Kurdu kujaka nyina, ngula
jukurdayi.  Kurduju.  Wita yangka+ kujakalu nyina+ kurdu.
Ngula jukurdayiwiyi.  Wirilki, jungarrayilki -- wati.
Watiji yangka jungarrayilki kalujana ngarrini.  Karnalujana
nganimparlangurlukula.  Jukurdayi kurdu.  Jukurdayijangkaju
ka wirijarrilki yangka ngulaju.  Watilki -- jungarrayilki.
Ngulanya karnalujana ngarrini -- yangka jukurdayijangka --
jungarrayilkiji -- wirilkiji.  Watilki.  Ngulajuku --
Nungarrayi, wiri ngulaju.  yangka kujakalu karnta wirilkiji
nyina -- nungarrayiji. Ngampukulu,

    
ngula wita kalujana ngarrini.  Kurduwiyi.  Ngampukuluju.
Wiri -- nungarrayilki.  Wirilkiji.  Ngampukulu wita.
Kurduwiyi kujalpa nyinaja.  ngulajangkaju nungarrayilki
wirilkiji.  Ngulanya.  Jangkarli, jangkarli ngula kurdu.
Kurduwiyi kujaka nyina.  jangkarlijangka, watilki, ngula
jangalalku.  Jangalalku + karnalujana ngarrini. Yangka wati
wirilkiji.  Kurdu kujaka nyina ngulaju jangkarli.  Wita.
Jangkarli ka nyina -- wita.  Wati ka nyinamirra jangalalku
-- wirilki.  Kala ngangkala, ngangkala ka nyina witawiyi.
Ngulajangka kujaka nyinamirra -- nangalalku.  Wirilkiji.
ngangkalajangka.  Ngangkalawiyi ka witawiyi nyina yangka
kurdu.  Ngulajangka -- nangalalku wiriji ka nyina. Ngula
karnalujana ngarrini -- witajangka yangka wiriji.
Nangalaju.

    
Japayardi, ngula wita.  Japayardiji.  Wirilki, watilki -- ngula
japangardi. Japangardijala.  Wirilkiji.  Witalpa nyinaja --
japayardiwiyi.  Ngulajangka; japangardilkiji wiriji -- kala
napangardi, ngulaju wirilki napangardiji.  Kujalpa witawiyi
nyinaja ngampayardiwiyi.  Ngampayardiwiyilpa wita nyinaja,
napangardilki ka wirilki nyinami.  Napangardiji.  Yangka
witajangka ngampayardijangka.  Ngulaju napangardilki wiriji.
Ngulajuku --

Yarlpurru:  Yarlpurru, yarlpurru yangka kujakalupalangu --
jintarlangurla kurdijirla yunpani jirrima, ngula kapalanyanu
yarlpurrurlangulku ngarrini.  Yingapala nyinayi
yarlpurrurlangu.  Yarlpurruju.  Yangka kapala kurdujarra
wirijarri

    
jintangka, kujakapala -- watinyarrapala wirijarrija, kurdu +
witajarra, ngula kapala yarlpurrurlangulku nyina --
wirijarraju.  Ngarrkajarralkuju yangka.  Watijarralku
kujakapala nyina yarlpurrurlangu. yarlpurrunyanurlu ka
ngarrini.  "Ngali karli nyina yarlpurrurlangu -- yingarli
wirijarrija jintangka, wungujuku yangka, kurdijirlarlungali
yunparnu, jintangka, ngula yarlpurrurlangu."
Yarlpurrunyanurlu ka ngarrini -- yangka jintakariji.
Kujalupalangu jirrimarlangu yunparnu -- kurdijirla.  Ngula
kapala nyina yarlpurrurlangu.  Yarlpurrurlangu, kujakapala
nyina, ngulaju yarlpurrumirnimirni.  Yangka -- kurdiji
jinta.  Jintangka kujakalupalangu yunpani,

    
ngula kapala yarlpurrurlangulku nyina.  Yarlpurrumirnimirni.
Yangka nyanungujarrarlangu -- kujakapala nyina -- ngula
kapala nyina yarlpurrurlu -- yarlpurrulku (kapala) nyina.
Kujakapala jintangka yangka nyina.  Manu karla yangka
wurnturujangkarlangu ka wangka; kujaka wurnturujangka
yanirni; "Ngula karna milyapinyi yarlpurru.  Yanurnu
warrkijangka yangka wurnturujangka.  Yarlpurrujala ngulaju
ngajukuju."  Ngulanya kalunyanu ngarrini yangka --
yarlpurru(mirnimirnirliji.  Jintangka kujapala wirijarrija;
wita  jarrija yangka; yunparnulujana --
jintangka.  Ngarrmaralyka, ngarrmaralyka ngula -- yangka
jukarlanguju(rlu?) kapalanyanu ngarrini.  Ngarrmaralykaju.
Wankilinyanu kujaka+

    
ngarrini, ngula kapalanyanu ngarrini -- ngarrmaralyka.
Jukarlangurlu.  Yangka wankilirlangu kujakapala nyina.
Ngarrkajarra.  Ngarrmaralykaju..  Ngula kapalanyanu ngarrini
jukurlangurlu. Wankilirlangu kujakapala nyina.
Ngarrmaralykaju.  Yangka kujarlangurlu kujakalunyanu
ngarrini.  "Ngali karli nyina ngarrmararra.  Wankilirlangu.
Ngarrmararra.  Ngula karnangku ngarrini ngarrmaralyka."
"Yuwayi.."  Yangka jintakari ka wangka, "Yuwa -- ngali karli
nyina ngarrmararra, ngarrmaralyka karnangku ngarrini,
ngarrmaralyka karnangku ngarrini. Yajiniji." Ngarrmaralyka,
ngarrmaralyka ka ngarrini -- wankilinyanu.  Yangka
yarlpurrunyanuyijala.  Kujakapala yarlpurrurlanguyijala
nyina.  kajilpalupalangu yunpakarla jintangka,
yarlpurrurlangu, yangka -- wankilirlangu,

    
jakamarra manu japangardirlangu, ngulaju kajikalujana
"Ngarrmaralykalku" Kajikarna ngarrini.  Nyanungurlu
"Ngarrmaralyka" Yijala -- kajikaju ngarrini.
Yarlpurrunyanu. Yarlpurrurlangu kajikarlijarra nyina.
Ngulanya -- ngarrmaralykaju karnalunyanu ngarrini.
Wajamirnilyka, ngulaju yangka malirlangu kujakapala nyina.
Wajamirnilykaju.  Ngulaju yarlpurrunyanu ka ngarrini
wajamirnilykaju. yangka kurdiji jintajangkarlanguyijala.
Kujalupalangu jintangka yunparnu, malirlangu, ngulaju
wajamirnilykaju kajikarna ngarrini.  Yarlpurru.
Yarlpurrulku yangka wajamirnilykaju.  Yarlpurru;
wajamirnilyka.  Ngulaju yarlpurrunyanu. Ngulanya karnalu
ngarrini -- wajamirnilykaju karnalunyanu.

    
Pilpirlilyka, ngulaji -- yarlpurrunyanu -- pilpirlilykaju
yangka karnalunyanu ngarrini.Japljarri kajikarna ngajulu
ngarrini, japangardirli, yarlpurru. Yarlpurru ngulaju
pilpirlilyka kajikarna ngarrini.  Kajilpalujarrangku yangka
jintangka yunpakarla. Kujakarnalujana jintangka yunpani
yangka panukarirlangu. Ngulaji kapala nyina --
yarlpurrurlangu. Pilpirlilyka kapalanyanu ngarrini. pilpirlilyka; yarlpurru kapalanyanu ngarrini.
Ngulanya pilpirlilyka kajikarnalu ngarrini.  Lampanilyka,
lampanilyka ngula yarlpurru.  Yangka -- kajilpalupalangu
yunpakarla -- ngamirnirlangu, ngamirninyanu manu --
kurdunyanu, yangka japanangka manu -- jakamarrarlangu, ngula
kajikapalanyanu ngarrini --

    
lampanilyka.  Yarlpurrurlangurlu.  Lampanilyka; yarlpurru.
Yangka kurdiji jintawarnurluyijala. Ngulanya kalujana
ngarrini -- yarlpurrunyanuju.  Manu -- lampanilykanyanu.
Marrkarilyka, ngulaji -- yangka kujakapala nyina --
japangardi manu jampijinparlangu.  Jintangka yunpani --
kurdijirla.  Ngula kapala nyina --yarlpurrurlangulku.
Marrkarilyka kajika ngarrini yarlpurrunyanu.  marrkarilyka
-- yarlpurru -- ka ngarrini.  yangka kajilpalupalangu
yunpakarla -- ngumparnanyanu manu karntiyanyanu.  Jintangka
-- kurdijirla.  Kurdu yangka -- kujapala watinyarra
wirijarrija -- ngulawarnu.  Jintangka; ngula --
kajikapalanyanu ngarrini marrkarilyka.  Marrkarilyka;
yarlpurru. Ngulanya marrkarilykaju.  Wapirralyka, yangka --
jupurrula

    
manu --jakamarrarlangu kajilpalujana yunpakarla kurdiji
jintangka, wapirralyka kurdiji jintangka, wapirralyka;
yarlpurru.  Ngula kajikapalanyanu ngarrini --
yarlpurrumirnimirnirli.  Yrlpurru; wapirralyka.  Ngulanya
karnalu ngarrini -- yangka wapirralykaju. Karnalujana.  kala
japanangkajarra yangku kujakapala nyina, ngulaju
yarlpurrurlanguyijala.  Ngula ka ngarrini
yarlpurrunyanujuku.  Japangardirlangurlu yangka kajika
ngarrini, japangardikariyinyanu ngulaju yarlpurrujuku.
Yangka kurdiji jintawarnuyijala.  Ngulaji -- yarlpurrunyanu.
Ngulanya.

:  Yurnturrujangu, yurnturrujangu
ngula yangka -- kajilpalu nyinakarla -- japanangkawarnu +
marnkurrpalangu.   panurlangu kajilpalu nyinakarla
yangka japananngkawarnumipa,

    
ngula kajikalunyanu ngarrini -- "Kulaka nyampurlu nyina
yapakarirlangu yangka, jangalarlangu, jupurrurlarlangu;
jampijinparlangu, nyampuju karnalu nyina -- nganimpamipa.
Japanangkawarnu.  Yurnturrujangumipa.
Yurnturrujangumipajuku karnalu nyina.  Ngulanya + kalu
ngarrini yurnturrujanguju."  Papangkurlangu, papangkurlangu
yangka kajilpalu panu nyinakarla, japanangka panu, ngulaju
kajikarnalujana yangka japangardiwarnurlu, panungku,
kirdanyanumipa, panu japanangka kajilpalu nyinakarla, ngula
kajikarnalujana ngarrini papangkurlangu.  Papangkurlangu
kajikarnalujana ngarrini.  Yangka yikalu panu nyina
yalumpurla japanangkawarnu.  Ngula kajikarnalujana ngarrini
-- "Yalumpu kalu nyina nganta -- japanangkawarnujuku.
Nyanungumipajuku.  Papangkurlangu."  Purtarirlangu,
purtarirlangu yangka karnalujana ngarrini --
jupurrulawarnurlangu -- kajilpalu nyinakarla,

    
kurdunyanurlu karnalujana ngarrini, purtarirlanguju,
ngamirninyanupatu, kajilpalu nyinakarla, nganimpaku yangka
ngamirninyanu, jupurrulawarnu, ngula purtarirlangu.
Japangardirlijiki karnalujana ngarrini.  Manu yangka
panukarirli kujakalungamirninyanu.  Ngula karnalujana
nganimparlu ngarrini -- yangka jupurrulawarnurlangu --
purtarirlangu.  ngulanya purtarirlanguju.  kapurlurlangu,
ngula kalujana ngarrini yangka kapurlurlangu --
kirdanyanukari yali kujakarla nyinamirni
nyanungukupirdangkakurlangu.  Papardinyanukurlangu yangka,
kajilparla nyinakarla -- ngalapinyanu marnkurrparlangu;
karntapatu, ngula kajikalujana ngarrini
nyanungukupurdangkapaturlu yangka, marnkurrparlu, "Yaliji --
kapurlurlangu."  Ngalapinyanujala ngarikalujana ngarrini
yangka kapurlurlanguju.

    
Ngalapi.  Ngalapi; kapurlurlangu.  Ngulanya --
kapurlurlanguju.  Warnarrpirlangu, warnarrpirlangu ngula
karnalujana ngarrini yangka -- ngumparnanyanu. 
ngumparnajarrarlangu jirrima -- kajilpapala yantarlani
ngurra ngajunyangukurra. Kajilparnapalangu wangkayarla;
"Nganajarra kapala yanirni yaliji;."  Kajilparnapalangu
yangka nyangkarla wurnturukurra, "Kapi yaliji
warnarrpirlangu, kapala -- marralanirni,, ngurra
ngajunyangukurra kapala warnarrpirlangu marralanirni.."
Ngulanya karnalujana ngarrini warnarrpirlanguju.  Yangka --
ngumparnanyanu+jarra kajilpajupala yantarlarni --
ngajunyangukurra, ngula kajikarnapalangu ngarrini
"Warnarrpirlangu kapala -- ngurra ngajunyangukurra --
marralanirni." "Ngula kapala yanirni -- narrumparra."
Narrumparra, narrumparra yangka karnalujana ngarrini --
kujakapala nyina nyanungukupirdangka.  Karnta

    
yangka yalikipirdangka.  Narrumparraju, narrumparraju;
karnalujana ngarrini, yika -- ngatinyanujinta kujakapala
nyina, ngula narrumparra.  Karnalujarna ngarrini.
Ngajuparnta, ngajuparntakupurdangka. Ngajukupurdangkarlu
kujaka mardani, ngajulu, yangka kajilparla yantarlarni,
kirdanyanu + jintakurlangujuku yangka -- narrmparra, ngula
kajikarlijarrajana ngarrini "Narrumparra.  Yalumpu kapala
yanirni; narrumparra.  Kirdanyanu jintakurlangujuku.
Narrumparra."  Papanginta, papanginta,, kajilparla
yantarlarni yangka jangalajarra, japanangka kajilpa
nyinakarla, ngurra nyanungunyangurla, kajilpapalangu
nyangkarla, wankilinyanujarrajala ngari yangka --
papangintaju -- kapalangu ngarrini, manu kalujana ngarrini
panungku, wankilinyanu, papangintaju, ngula kajika wangka.
"Yaliji kapala yanirni papanginta.

    
wankilijarra.  Papanginta ka pala mitirnipinyi."
Kajikapalarla yanirni wangkanjaku yangka wankilinyanuku.
Japanangkarlanguku jangalajarra.  "Nyarrparakurranpala
mitirnipungu, papanginta.." "Kala -- yajininyangukurra,
yirlipa -- japantarrapinyiyi manu -- wangkamiyi,
ngulakurlujarrangku yanurnu --" "Yuwayi, ngurrjunpala
mitirnipungu, papanginta, yirlipa -- japantarrayi pinyi;
yimi.."  Jamirdijarra, yangka + kajilpa japanangka
nyinakarla -- ngurrangka, ngula kajika + palangu nyanyi.
"Yali kapala jamirdijarra mitipinyirni.  yanirni.
Jamirdijarra.  Ngajukupalangujarra.  Nyarrparakurranpala
yanurnu.."  "Kala ngurra -- yajininyangukurra.  Yirlipa --
wangkamiyi, jaru.." "Yuwayi; ngurrjunpala -- mitipungurnu
jamirdijarra.. Yirlipa nyampurla --

    
wangkamiyi, yangka jaru.. Papangintanpala.  Mitipungurnu.
Ngula jamirdi ngajukupalangujarra.  Yirlipa yangka jaru --
nyampurla wangkamiyi.  Jamirdijarra, ngulanpala
papangkurlangu  mitirnipungu."  Jamirdijarrakula --
ngajukupalangujarra karnapalangu yangka -- jamirdijarrajala
milyapinyi.  "Papanginta.  Papanginta karnangkupala ngarrini
+ jamirdijarra.  Yinpala mitirnipungu -- ngajunyangukurra.
Yirlipa wangkamiyi." "Kala yajininyangukurrarna yanurnu --
yingarli -- jaru japantarrapinyi, yajinikirnangku yanurnu --
nyanjaku, yirli nyampurla jaru -- japantarra pinyiyi,
ngulakurnangku yanurnu.."  "Yuwayi, ngulakurnangku
yanurnu.."  "Yuwayi, ngurrjumpaju mitirni pungu -- ngurra
ngajunyangukurra, jamirdijarranpala mitirninpungu ngurra
ngajunyangukurra, ngurrju,

    
yirlipa jaru japantarra pinyiyi, yinpajupala yangka --
yimirlangu -- japantarra pinyi.  Ngajuku.  Ngurrangka.
Nyampukurrapala ngaka yangka + ngurrakurra, kujakanpala,
mitipinyilki; ngulakurra kanpala ngaka mitirnipinyi.  Ngurra
ngajunyangukurra.  Kujapala nyampukurrayijala mitirnipungu,
papanginta, nyurru(wiyiwiyi)..  Yangka ngajukupirdangkajarra
karnapalangu ngarrini wankilijarra, ngulapala nyampukurra
papanginta mitirnipungu.  Ngurra ngajunyangukurra.  Nyampuju
kapala milyapinyi."  Ngarrkapanji, yangka jungarrayipatu
kajilpalu yantarlarni, japanangkakurra, ngula kajikajana
wangka.  Nyanyi -- "Nganapatu kalu yanirni yalumpu, nyampu
kalu yanirni ngarrkapanjijiki, jungarrayiwarnu,
ngarrkapanji,, nyarrparakurrakulu yanurnu.." "Kala

    
nyuntunyangukurra wangkanjaku -- yirlipa wangkamiyi --
pilpirlirrajarra ngalipa.. Pilpirlirrapilpirlirra.."
"Yuwayi, ngurrjunkulu yanurnu.. Ngarrkapanji -- yirlipa
wangkamiyi -- pilpirlirrapilpirlirra ngalipa, jaru;
nyampurla.. Ngurra ngajunyangurla.. Ngakankulu pina yani --
ngarrkapanji ; wangkangjarla -- kajirlipa wangkamiyi wiyi,
jaru -- ngalipa -- pilpirlirrajarra.. Ngula kapinkili ngaka
pina yani -- ngarrkapanji."  

Jajanyanupatu marda yangka, manu jajanyanujarra jirrima,
mirntirdinyanujarra marda + jirrima.  Nyanunguku.
Jajanyanupatu, marnkurrpa marda, jirrima -- jintarlangu
mirntirdinyanu; ngula kajikajana ngarrini
ngarrkapanjilkijiki.  Yangka japanangkarluju -- kajilpa
nyampu ngurrangka nyinakarla nyanungunyangurla.  Ngula

    
kajikajana ngarrini -- manu -- "Yangka kaju yanirni jaja;
mirntirdi."  Kuja kajikajana ngarrini.  "Ngula kalu yanirni
-- ngarrkapanji.  Ngurra ngajunyangukurra.  Jajapatu;
mirntirdijarra.  Ngula kalu yanirni -- jungarrayi warnujuku.
Ngarrkapanjijiki."  Kulupanji, kulupanji yangka kajilparla
yantarlarni jakamarrawarnumipa.  ngurra
japanangkakurlangukurra.  Ngula kajikajana -- payini,
"Nyiyakunkulu yanurnu kulupanji.."  "Kala nyuntukurnangkulu
yanurnu nyanjaku; yirlipa wangkamiyi; nangkulu wangkanjaku
yanurnu -- nyuntuku --" "Yuwayi; ngurrjunkulu yanurnu --
kulupanji --" Kulupanjiji ngulaju kurdunyanu. Kurdunyanupatu
yangka kajilparla yantarlarni.  Ngula kajana
ngamirninyanurlu ngarrini.

    
kulupanjiji.  Kurdunyanupatu.  Kajilpalurla nyanjaku
yantarlarni wangkanjaku.  Ngamirninyanuku.  Yangka
nyanungukupalanguku.  "Yuwayi; ngurrjunkulu yanurnu nyanjaku
ngajuku -- kulupanji--" Kulupanji ngula kurdunyanupatu.
Nyanungunyangu kajikajana ngarrini.  Kajilpalurla
ngamirninyanuku yantarlarni.  Nyanungukupalanguku
ngamirninyanuku.. Ngula kajikajana kulupanjiji ngarrini.
Kurdunyanupatu.  Ngulanya -- kulupanjiji.  Wantirri,
wantirrinyanu kujakarnalujana ngarrini, ngula ; purlkalku.
Wirilki kujaka nyina.  Purlka.  Ngula kulalparna ngarrikarla
-- kurdunyanu -- kajikarna ngarrini -- wantirilki.
Nyanungurlu kajikaju ngarrini -- "Kulakarnangku ngaju nyina
kurdunyanu -- ngaju karnangku nyina -- purlka.
Wantirrinyanu karnangku nyina.  Nyuntuku.  Yali

    
kanpa mardani -- panukari kanpajana nyuntulurlu mardani;
ngula kurdunyanu.  Ngaju karnangku nyina.  Purlkalku.
Wantirrinyanu.  Wantirrinyanulku karnangku nyina.
Kurdunyanuwangu."  Kala -- karnta nyampukupalangu yangka,
kujakarnarla ngaju mardani, kirdanyanuku, karnta
nyampukupalangu, ngula kurdunyanu.  Kurdunajala -- karna
ngarrini. Kala yangka purlka, ngula wantirrinyanu.  Kala
nyampukupalangukurlangu, karnta nyampukupalangu kujakarna --
mardani -- ngula kurduna.  Kujakarna ngajulurlu mardani --
karnta, kuju.  Ngulanya.  Kurdunaju.  kala yali kujaka
yangka jintakari nyinamirni purlka -- ngula karna wantirri
ngarrini.  Nyanungurlu kaju wantirrinyanurlulku ngaju
ngarrini.  Ngulanya.

    
murrkardirlangu:  "Yalumpujarra kujakapala yangka mitipinyi
-- japaljarrijarra, ngulaju murrkardirlangu kapala mitipinyi
ngajuku.  Marlirdijarra.  Nganimpa karnalu --
wajamirnirlangurlangu -- mitipinyi -- murrkardirlangu."
Japanangkarlu kapalangu ngarrini -- ngula murrkardirlangu.
Yangka japaljarrijarra.  "Yalumpujarra kapala --
murrkardirlangu mitipinyi."  Kajilpa yangka jintakarirli
payikarla, japanangka, yapakarirli yangka jintakarirli
kajilpa payikarla, :Nganajarra kapala yaliji yapajarra
yanirni.."  Kajika japanangka wangka -- "Yali
japaljarrijarra -- murrkardirlangu kapala mitipinyirni --
ngajukurra kapala mitirnipinyi yalijarraju -- tarnnga
kajupala mitirnipinyi -- yangka yirnalu jaru --
japantarrapinyiyi manu -- wangkamiyi -- ngulaku

    
kajupala mitirnipinyi;"
Kalinjakalinja:  Kajilpa papardinyanu nyinakarla, yangka
karnta jirrimakurlu, ngarrka jintangku kajilpa mardakarla
jirrima, nyanungukupirdangka kajilpa jintakurlu nyinakarla,
kajilpapala jirrima, yangka kukurnunyanujarra; ngulaju +
jintakurluyijala , kukurnunyanukari; jintakurluyijalan
kukurnunyanukari.  Papardinyanu marda kajilpa yangka
jirrimakurlu nyinakarla.  Ka nyina karnta jirrimakurlu.
Ngula ka yani kukurnunyanu jinta, payirninjaku ;
papardinyanuku, payirni ka papardinyanu, "Nyarrpara yanu --
yalumpungurluju -- ngalikipirdangka.."  "Karija, wirlinyi
mardalu yanu -- kalinjakalinja -- wirlinyi mardalu yanu
kalinjakalinja --" "Ngayi.." Ngula kalujana ngarrirni yangka
-- nyanunguku + Pirdangkarlu nyampurlu --

    
ngarrkajarrarlu -- kalinjakalinjaju.  Nyanungu yali kuja
yangka karntajarrakurlu yanu -- wirlinyi.
Nyanungukupirdangka papardinyanu.  Ngulalku kalujana
ngarrini -- karntajarra; wirriya.  Ngula kalujana ngarrini
-- "Kalinjakalinjalu yanu wirlinyi."  Ngulanya
kalinjakalinjaju.
Yangarlu :  Yangarlu, yangarlu karnalu ngarrini --
yangka kajilpa jinta yantarla.  Wirlinyi.  Jinta kajilpa
wirlinyi yantarla, yangka yapawangu, kulalpa -- yangka
yapakarirlangu yantarla; jintakari, jinta -- ngula yangarlu
kajika yani.  Kajilpa -- nyanungukupirdangkarlu kajilpajana
payikarla yangka panukari, ngurrangka, kukurnunyanurlu,
"Nyarrpara yanu -- ngajukupirdangkaju.." "Yanu wirlinyi;"
"Nganajarrapala yanu.." "Jinta yanu; yangarlu;
nyuntukupirdangkaju --

    
yangarlu yanu jinta--" Yangarlu, ngula karnalu jinta
ngarrini.  Kajilpa jinta yangka yantarla. Yangarlu.
Ngulanya.  Kajika yanirni, ngumparnanyanukurlangukurra,
ngurrakurra, yangka karntiyanyanu, kajilpa yantarlarni --
jupurrularlangu, japanangkaku kajikarla payini -- kajikajana
panukari payini, "Nyarrpara yanu -- ngumparnaju.
Marrarlanu.."  Kajikalurla ngarrini panukarirli.  "Wirlinyi
yanu--" "kala ngajukupirdangkajarra." "Yanulu, wungujukulu
yanu.  Nyuntukupirdangkajarra; wirlinyi.  Palkapatu." Ngula
ka+ jana ngarrini -- kujarlu karla payini,
karntiyanyanurluju, "Yangarluwangu mayi marrarlanu..
Yangarluwangujuku marrarlanu -- palkakurlu --"  "Yuwayi;
palkalu yanu, nyuntukupirdangkajarraju -- yangarluwangulu

    
marrarlanu -- palkakurlu yanu -- marrarlanu.
Yangarluwangu."  "Yuwayi, ngurrju.."  Yangarluwangu, ngula
ka ngarrini -- ngumparnanyanu --
nyanungukupirdangkajarrakurlu yangka karntakurlu.
Kujakapalangu nyanungukupirdangkajarra mardani, karntajarra,
kajilpalu wirlinyi yantarla, ngula kajika yangka
"Yangarluwangu marrarlanu --" "Yuwayi.." Kajikalurla
yapakariji wangka "Yuwayi, palkakurlu yanu
nyuntukupirdangkakurluju wirlinyi -- karntakurluju--"
"Yuwayi, ngurrju.."

Ngapujurlangu:  Ngapujurlangu, kajilpapala nyinakarla yangka
papardirlangu, papardinyanu manu kukurnunyanu, ngurra
kutujarrarla, jarnku nyinakarla, kajika papardinyanu --
ngalapinyanu nyanungunyangu nyina kutuyijala.  Jintakari

    
Kajika yanirni, kukurnunyanu, nyampukurlangu yangka,
kujakapalarla nyampujarra kirdanyanu nyina, ngulakurlangu --
kajika yanirni jintakari.  Kajika payirni nyanungu
kupirdangka.  "Nyarrpara yanu kirdanaju..  Wirlinyipala yanu
-- ngapujurlangu.. kirdana manu ngaji.. ngalikipalanguju..
wirlinyipala yanu.. Ngapujurlangu.."

Kalyakalyarlangu:  Kalyakaltarlangu, ngulakapalangu ngarrini
-- kurdu nyanungunyangu yangka ngalapinyanu karnta,
ngamirninyanu karnta, ngamirninyanu.  Kujakarla yangka
yaliki yinyi karnta.  Nyanungunyangu.  Ngula kajana yangka
yanirni ka, ngurrakurra kajana panukariki yanirni,
payirninjaku, "Nyarrpalapala yanu, yalumpungurluju,
kalyakalyarlangu.."  Ngula kalu wangka

    
panukariji.  "Karija, wirlinyipala yanu marda -- kuyukurra
--" "Ngayi, kulangantarnapalangu palkaku yanurnu --
kalyakalyarlangu.  kala wirlinyi mayipala yanu."  "Yuwayi,
wirlinyipala yanu."  Ngulajuku --

Makarirlangu:  Makarirlangu, ngula kajikapalangu ngarrini --
jangala manu -- nungarrayi -- yangka -- jajanyanu marda.
Jajanyanu manu mirntirdinyanu.  Kajilpa japaljarri
yantarlarni, payirninjaku ngurra japanangkakurlangukurra,
"Palkanya kapala nyina -- ngulangkaju, kalyakalyarlanguju.."
Kajika japanangkaju wangka -- "Lawa, wirlinyipala yanu,
makarirlangu -- kuyukurra marda..  Wirlinyipala yanu
mukarirlangu --" "Yuwayi, ngulajuku ; ngarirnapalangu
yanurnu kulanganta palkaku  --"
"Yuwayi,

    
lawangka mitipungka -- wirlinyipala -- makarirlanguju yanu
-- kala mitirrapungka pina.. Lawangka.." "Yuwayi, yani karna
pina--"

Ngangkirirlangu:  Ngangkirirlangu, kajilparna ngaju
nyampurla nyinakarla, kajilpa jampijinpa yantarlarni --
payirninjaku, ngurra ngajunyangukurra, "Palkanya kapala
yalumpurla nyina kalyakalyarlangu .." NGula kajikarna ngaju
wangka -- "Lawapalangu nyampuju ngangkirirlanguku.  Yanupala
japangardirli yangka kajikarnapalangu ngajulurlu.  Kujarla.
"lawapalangu ngangkirirlanguku ngurraju -- yanupala
wirlinyi; ngangkirirlangu--" Jungarrayi; nangala.  Ngula
(Yangka) kajikarnapalangu japangardirliyijala --
ngangkirirlanguju.  Nyampu kajikaju yanirni --

    
jampijinpa, kajikaju payirni -- jampijinparlu kajikapalangu
-- "Nyarrparapala yanu -- kalyakalyarlanguju.." "Lawa
ngumparna; pina marrarlanta; yanupala wirlinyi --
ngangkirielanguju.." Ngulanya ngangkirirlanguju karnalu +
jana ngarrini.

Mangkankurlangu:  Mangkankurlangu, ngula kajikapalangu
ngarrini yangka wantirrinyanu.  Wantirrinyanu ;
pirlipirlinyanu.  Yangka -- jakamarra manu napaljarri
kajilpapalarla nyinakarla -- wantirrinyanu manu
pirlipirlinyanu, kajilparla jupurrula yantalarni
nyanungunyangukurra ngumarnanyanukurra, japanangkaku, kajika
payini -- "Ngumparna; palkanya ka+ kirdana ngajukupalangu
nyina.." "Karija, yanupala, wirlinyi, pirlipirli manu
wantirri; mangkankurlangu;" "Yuwayi, ngulajuku; ngakarna
yanirni

    
nyanjaku." "Yuwayi; pina marrarlanta karnjiya; ngaka --
pinarni marrarlanta.  Yinpa nya/ nyanyi lirdapuraji.
Nyuntukupalangu." "Yuwayi.."  Ngulajuku --

Mangkankuwurduwurdu:  Kajilpa jupurrula yantarlani
payirninjaku, japanangkakurlangukurra ngumparnanyanukurra,
"Nyarrpara kirdanaju.." "Wirlinyi ngarrijarrija.
Mangkankuwurduwurdu -- mangkankuwurduwurdu ngarrijarrija.."
Mangkankuwurduwurdu kajilpapalangu ngarrikarla
japanangkarlu, ngulaju jakamarra -- napaljarri yangka --
kurrijinyanu.  Kulalpa yirdimantarla -- kajikapalangu
ngarrini -- mangkankuwurduwurdu,  "Wirlinyi ngarijarrija --
kala ngakarla marrarlantarni -- wungumaninjakuju --
kirdapurajikiji.."  "Yuwayi, ngaka kapirnarla yanirni
ngumparna.  Kaji wirlinyijangka kirdana --

    
pinarni yani."  "Yuwayi, ngulajuku --"

Wapirrapardu:  Wapirrapardu, wapirrapardu kajikapalangu
ngarrini jintakarirli yangka; nyanungukupirdangka manu
kirdanyanu.  Kajilpapala wirlinyi yantarla.  Kajilpa
yantarlarni jintakari kukurnunyanu, nyanungujarrakupirdangka
-- nyampukupirdangka -- kujaka nyina ya/ ngurrangka,
yalikipirdangka kuja wirlinyi yanu -- kirdanyanurlajinta.
Kajilpa jintakari yantarlarni, kajika payini,
nyanungukupirdangka, "Nyarrparapala yanu -- ngalikipirdangka
manu -- ngalikipalangu kirdanaju.." "Wirlinyipala yanu --
wapirrapardu -- kuyukurra --"  Ngula kapalangu
wapirraparduju ngarrini yangka -- papardinyanurlu.  Kajilpa
yantarla nyanungukupirdangkakurluyijala kukurnunyanukurlu
wirlinyi.  Kirdanyanu.  Kirdanyanurlu kajilpa kangkarlarni;
ngalapinyanu wiri -- ngarrkayijala.  Wati nyanungunyangu.
Watikarirli

    
papardinyanurlu kajika ngarrini nyanungukupirdangkarlu,
kukurnunyanu nyampu jintakari kuja yanurnu, ngurrakurra,
payirninjaku nyanungukupirdangka, "Nyarrparapala yanu
ngalikipirdangkaju.  Manu ngalikipalangu kirdana."
"Wirlinyipala yanu wapirrapardu -- Kuyukurra--" Ngulanya
karnalu + Ngarrini wapirraparduju.  Yangka -- kajilpapala
kirdarlangu wirlinyi yantarla, ngula kajikapalangu
jintakarirliji ngarrini -- "Wirlinyipala yanu
wapirrapardu--"

Kirdarlangupardu:  Kajilpa ngumparnanyanukurlangukurra
yantarlarra, karntiyanyanu, yangka -- jangalarlangu --
jungarrayikirlangukurra, : "Nyarrpara yanu -- kirdana
manupala -- ngajukupirdangka.."  Kajikarla wangka jungarrayi
kajika payini -- jangalarlu -- kajika payirni jungarrayi --
"Nyarrparapala yanu ngajukupirdangka

    
manu -- ngajukupalangu kirdana.." "Wirlinyipala yangu--
kirdarlangupardu -- wirlinyipala yanu kirdarlangupardu --
kuyukurra marda -- kala lawangka pina marrarlanta,
ngakapalangu marrarlantarni -- jukurrarlangu..
Kirdapurajikiji; manu -- yalampakupirdangkaku..
Ngalukurrupurajiki.."  (Ngalukurrunyanu ka ngarrini yangka
-- yalumpurlukupalangu -- ngumparnanyanurlulku.
Nyanungukupirdangka -- yali karla ngarrini papardinyanu.
Narrumpanyanu yangka nganayi -- warnarrpinyanu.
Warnarrpinyanu karla ngarrini, nyampu ka ngarrini
kukurnunyanu -- ngalukurrunyanu.  Yangka --
ngumparnanyanurlulkuju kapala.  Ngarrkajarraju.)
"Wirlinyipala yanu kirdarlangupardu."

    
Yarrikirlangu:  Yarrikirlangu, ngula karnalujana ngarrini
yangka -- ngajukupalangu ngamirni, ngajukupalangu 
wankili --  ngajukupirdangka yangka wankilinyanu ,
ngamirni ngajukupalangu.  Kajilparna yantarlarni --
payirninjaku, payikarla kajilparna -- ngajukupirdangka,
"Nyarrpara -- ngamirni manu -- wankili,
ngalikipirdangkaju.."  "Wirlinyipala -- yanu yarrikirlangu
--" Ngajukupirdangkarlu kajikaju. "Wirlinyipala yanu
yarrikirlangu.. Kuyukurra marda..  kala lawangka pina yanta,
ngaka yantarni jukurra nyanjakuju.  Yinga palangu nyangka --
ngajukupirdangka wankili manu -- ngamirni -- kala wirlinyi
yipala yanu yarrikirlangu."  Ngulanya karnalujana
yarrikirlanguju ngarrini.

    
wurrururlangu:  Wurururlangu, wurrururlangu yangka
kajikapalangu japanangkarlu -- japaljarri manu; jungarrayi.
Kajilpa payikarla japanangkakari nyanuyukupirdangka,
"Nyarrparapala -- -- japaljarra ka palka mitipinyi
ngulangka.. Manu jungarrayi ka nyina.." "Lawa, wirlinyipala
wurrururlangu yanu; japaljarrirlanguju wirlinyiyijala
mitipungu;"  "Ngari (Ngayi) wirlinyi mayipala wurrururlangu
mitipungu; manu yanu;"  "Yuwayi.." Yangka kajikarla
japanangkakarirli ngarrini nyanungukupirdangkarlu.  Ngula
kajikapalangu ngarrini -- jungarrayi manu -- japaljarri--
"Wirlinyipala wurrururlangu -- mitipungu -- manu yanu --"
Ngulanya wurrururlanguju karnalu ngarrini.

Ngalkarirlangu:  Ngalkarirlangu, ngulaji ngarrkarirlangu

    
Yangka japanangkarlu kajikapalangu ngarrini, jupurrula;
japaljarri.  Ngalkarirlanguju. Yangka panukarirli
kujakalupalangu ngarrini -- ngamirnirlangu, japanangkarlu
kajikapalangu ngarrini makurntawarnuju -- ngumparnanyanu
manu -- malirdinyanu ngulaju -- ngalkarirlangu.  kajilpa
japanangka yarntarla payirninjaku yangka yapakurra
panukurra, "Nyarrparapala -- ngalkarirlanguju -- mitipungu
manu marrarlanu.."  "Karingantapala wirlinyi yanu.
Kuyukurra.  Kuyu marda kapipala kanyirni marlu.
Ngulakurrapala yanu wirlinyi.  Marlukurra."  "Ngayi.."
Kajika japanangka wangka -- "Ngayi.. mitipungu mayipala,
manu marrarlanu.  Ngalkarirlangu -- wirlinyi.  Yuwayi,
ngulajuku.. Ngakarnapalangu nyanyi."

Jarnimirrirlangu:  Jarnimirrirlangu, ngula yangka --
kajikapalangu japanangkarlu ngarrini --

    
Jarnimirrirlangu.  kapalangu ngarrini -- jungarrayi;
jampijinpa.  Jarnimirrirlangu kapalangu ngarrini.  yangka
panukarirli kajikalupalangu ngarrini, ngamirnirlangu,
"Nyarrparapala yanu, ngamirnirlangu.."  Kuja yangka panukari
kajikalupalangu ngarrini, kala japanagka kajilpapalangu
japanangkarlu payikarla, yapa panu kajilpajana --
"Nyarrparapala yanu jarnimirrirlanguju.."  Jungarrayi manu
jampijinpa yangka -- kajilpapalangu japanangkarlu payikarla
jampijinpaku -- jungarrayiki, "Nyarrparapala yanu
jarnimirrirlanguju.."  "Wirlinyipala yanu--"  Panukarirli
kajikalu(rla) ngarrini; japanangka(ku); "Wirlinyipala yanu
-- kuyukurra--" Jarnimirrirlangu kajikapalangu ngarrini --
jungarrayi;

    
jampijinpa.  Ngarrkajarra.  kala jarnimirrirlangu,
kajilpapalangu ngarrikarla -- nungarrayi, nampijinpa, ngula
kajikapalangu ngarrini -- jarnimirdirlanguyijala.  Ngarrka
yangka kujakarnalunyanu ngarrkangku ngarrini,
ngulapiyiyijala -- karntajarraju yangka kalujana ngarrini.
Jarnimirrirlanguyijala.  Nyampu kajikapalangu ngarrini
jarnimirrirlangu -- japanangkarlu -- jungarrayi manu
jampijinpa -- nungarrayi; nampijinpa kajikapalangu ngarrini
-- jarnimirrirlanguyijala.  Ngulanya karnalu ngarrini
jarnimirrirlanguju.

Japunkurlangu:  Japunkurlangu, kajikapalangu payirni ngulaju
japanangkarlu, japaljarriki; jangalaku.  "Nyarrparapala
japungkurlanguju mitipungu.. Japaljarri manu --

    
jangala.."  Yangka wankilinyanuku -- malirdinyanuku
kajikapalangu payini -- japanangkarlu, yangka yapa panukari
kajikajana payini.  "Wirlinyipala yanu;"  Panukarirli
kajikalurla ngarrini "wirlinyipala yanu."  "Ngayi,
wirlinyimayipala japunkurlangu mitipungu." "Yuwayi,
wirlinyipala yanu." "Yuwayi, ngulajuku; ngaka /
ngakalparnapalangu nyangkarla -- kala wirlinyi yingapala --
wirlinja mayi japunkurlangu -- mitipungu.."  "Yuwayi."
Ngulajuku --

lampanupardu: Japanangka ka yanirni payirninjaku panuku --
yapa kajana panu payirni -- "Nyarrparapala yanu
lampanuparduju.."  "Wurnapala yanu; yuwarlikarikirra;"
Ngula kajikapalangu payini -- japanangkaku; jampijinpaku.

    
Japanangkarluyijala yangka.  Ngula kajikapalangu ngarrini --
nyanungukupirdangka manu -- nyanungukupalangu ngamirninyanu,
ngula lampanulku.  Lampanupardu.  "Ngantapala yanu wirlinyi/
wirlinyipala yanu --  yuwarlikarikirra mardapala yanu.
Kapipala pinarnijala yani ngaka.."  Wangkaja (), panukarirli
kalurla ngarrini,, kajika japanangka wangka --
"Kulangantarnapalangu palkaku yanurnu nyanjaku.
Lampanuparduku..  Kulajupala ngajurlangu ngarrurnurra;
kujapala yanu; karijapala yanu -- wangkanjawangujuku.
Nyanungu lampanupardu.  Ngaka(ku) marda kapirnapalangu
nyanyi kajilpala pinani yani.  Lampanupardu."  Ngulajuku;

Ngarrjinkirlangu:  Ngarrjinkirlangu, japanangkarlu
kajikajarrangku ngarrini -- jangala ;

    
japangardi.  Kajika yanirni yapakurra panukurra
payirninjaku; "Nyarrparapala yanu ngarrjinkirlangu. Jangala
manu japangardi.." "Yanupala wirlinyi, wirlinyipala yanu --
japangardi manu -- jangalaju;" Yangka panukarirli
kajikalurla ngarrini; "Yanupala. Wirlinyi."  "kajipala
wirlinyijangka yanirni -- ngarrjinkirlangu, ngulapala
yanirra ngajulunyangukurra ngurrakurra.  Nyanjaku.  Manu
wungumaninjaku.  Yinga mitirrapinyi.  Wankili
ngajukupirdangkapirdinypa.  Ngarrjinkirlangukula yangka
yingapala yanirra manu mitipinyirra."

Kardurlangu:  Kardurlangu, kardurlangu kapalangu -- ngarrini
-- yangka -- jungarrayi ; jakamarra.  Jampijinparlangurlu.
Kujakapalarla nyina -- yalijarraju -- kurdu kapalangu --
mardani.  Wantirrinyanurlu -- manu jajanyanurlu.
Mirntirdinyanu, wantirrinyanu

    
kapalarla nyina.  Yalirli ka ngarrini nyanungurlu --
mirntirdinyanurlu -- jaja.  Kajikapalangu ngulangkuju
kujarlulku payini "Nyarrpara kanpala yani -- kardurlangu.."
"Yinya karlijarra yani; yapa panukurra; yirlijarrajana
nyanjani;"  "Yuwayi, yantapala -- kardurlangu.  Ngakapala
pinarni yanta -- kardurlangu."  Ngula kapalangu ngarrini
jakamarra; jungarrayi.  Jampijinparlangurlu yangka
wantirrinyanurlu -- jampijinparlu.  Manu jajanyanurlu --
jakamarra ka ngarrini.  Jungarrayi ka ngarrini
wantirrinyanurlu.  "Yuwayi, yantapala kardurlangu.
Ngakapala pinarni yanta.  Kardurlangu."

Wajamirnirlangu:  Wajamirnirlangu, ngula kalujana
wajamirnirlangu ngarrini, yangka -- japanagka manu
japaljarri, japanangkarlu -- japaljarrirliyijala

    
kalupalangu ngarrini. "Yali kapala yani -- nyarrparakurra
wajamirnirlangu;." Yangka japangkarlu; japaljarrirliyijala
-- yikalu wangka marda yangka malirlangukariyijala kapala.
"Yali kapala yani yangka malirlangukari."  Ngula kalujana
ngarrini japaljarrirli; Japanangkarluyijala -- kajilpapalu
yangka yantarla -- japanangka manu japaljarriyijala.
"Nyarrparakurra kapala yaliji yani wajamirnirlangu;"
"Karija, wirlinyi marda kapala -- yanirra wajamirnirlangu ;
yanirra manu -- mitipinyirra; nyangukupirdangka ka
ngarrinirra yangka -- kujarlu..  "Nyarrparakurra kapala
yaliji yani.."  Wajamirnirlangu ka ngarrinirra --
makurntawarnu; ngula "Mitipinyirra".  "Nyarrparakurra kapala
yaliji --

    
yani manu -- mitipinyi.."

Malirlangu:  Malirlangu, ngula kajarrangku ngarrini --
jakamarrarlu.  Yangka kajilpaju jamirdinyanu ngajuku
nyinakarla, jakamarra, ngula kaju jamirdinyanurlu
kajarrangku -- nyanungunyanu kurdunyanu, jungarrayi, ngajulu
-- jamirdinyanu.  Nyanungukurlangukula kujakarna nyina
jamirdi yalikirlangu.  Ngaju..  Ngula kajarrangku
kurdujarrajuku ngarrini -- malirlangu.  Jungarrayi manu --
japangardi.  Malirlanguju kajarrangku ngarrini.  Ngulanya
malirlanguju.  malirlangu, ngula kajikanpalangu ngarrini
japanangkarlu -- jangala -- jakamarra.  malirlanguyijala.
yangka -- malirlanguyija kajikanpalangu ngarrini --

    
jangala manu jakamarra.  Japanangkarluju.  Kajipanparla jamirdinyanu
nyinakarla jangalaku, nyuntunyangu yali -- jakamarra.  ngula
kanpalangu ngarrini -- malirlangulku.  Kulakangku
wankilinyanu nyina, yangka yikangku nyina
jamirdinyanurlangu.  Ngulanya malirlangu.  

    



Kurrurnpu:  Kurrurnpu, kurrurnpu kalujana ngarrini yangka --
ngamirninyanurlu, kurrurnpu, kurrurnpu ka ngarrini
ngamirninyanurlu yangka.  Kurdunyanu.  Kijaka yangka --
nyanungu kupurdangka pali, kurdunyanu -- yalumpukurlangu --
ngamirninyanukurlangu, jintakari, jinta yangka
nyanungukupurdangkalku kujaka nyina wantaru, ngula kalu
yangka ngamirninyanurlu ngarrini ngula -- kurrurnpu.
Kurrurnpu yangka jintalku kujaka nyina.   jirrimarlangu.
Yangka -- yikapala jintaju -- wajawajamanu nyurnu.  Nyurnu
marda yinga yangka jintaju palija.  ngula kalu ngarrini
ngamirninyanupaturlu -- "Yalumpujarra kapala nyina
kurrurnpu."  Jirrimalku yangka kalupalangu ngari ngarrini.
Manu jintarlangu kalu.  Jintalku -- kurrurnpu.

    

Ngarrmararra:  Ngarrmararra, kajilpapala wirlinyi
yantarla, wankilirlangu, ngarrkajarra yangka, japangardi
manu -- jakamarra, kajilpa jinta yangkanyinakarla
ngurrangka, japangardi, kajilpapala wirlinyi yantarla
japangardi manu jakamarrayijala, kajilpajarrangku,
ngurrakurra, kajika nyanyi jintalku.  Japangardi.
"Nyarrparapala yanu -- yangkajarraju.." "Wirlinyipala yanu
ngarrmararra --" Kajilpa japanangkarlu + payikarla --
ngajukupurdangka yangka jinta, ngurrangka kajilpa
nyinakarla, "Nyarrparapala yanu yangkajarraju+ jukarlangu.."
(Japanangkarlu kajikajarrangku kujarlupayini,)
"Nyarrparrapala yanu wankilirlangu," Japangardikajika wangka
"Wirlinyipala yanu ngarrmararra -- ngaka kapipala yanirni --

    
wirlinyijangka -- ngarrmararra --" Ngarrmararra ngula
kajikajarrangku japangardirli ngarrini.  Yangka; japangardi
manu jakamarra kajilparlijarra yantarl wirlinyi. Ngulanya.
Ngarrmararraju.

Pilpirlirra: Pilpirlirra, kajilparlijarra yantarla
japaljarri manu -- japangardi, kajilpa japangardi
nyinakarla yangka jintajuku ngurrangka, jinta, kajika
yanirni -- jungarrayirlangu yangka payirninjaku --
japangardiki, purdangirli, kujaka nyina ngurrangka,
"Nyarrparapala yanu --" Kajika jap/ jungarrayiji wangka
"Nyarrparapala yanu -- yajinikipirdangka manu -- japaljarri
ngajunyangu kurdu.."  Kajika wangka japangardi, wirlinyipala
yanu pilpirlirra -- yajininyangu; ngajukupurdangka.
wirlinyipala yanu pilpirlirra.  Kuyukurra marda."

    


Wurnapiji, kajilpa yantarlarni, yangka nyanjawangujangka,
kajilparna jinta pina nyinakarla yangka japanangkaku,
panungka, ngarrka panungka, kajika yanirni japanangka,
jintakurra ngajukurra, yangka -- yikalu milyapinyi, kajika
yanirni ; panu kajilpalu nyinakarla, kajikarnajana ngaju
ngarrini, panu, "Nyampu kankulu milyapinyi nyurrularlu
japanangka;." "Karija, ngaka karnalu jalangurlu nyanyi..

 Wurnapiji yanurnu,
murnma, nyanjawangujangka, ngaka karnalu nyampu jalangurlu
nyanyi.  Kujakanpanganpa nyuntulurlu -- pina yirrani."
"Yuwayi, nyampuju japanangka. Kalarlijarra ngajarra nyinaja
tarnnga, pinangkuju purdanyangu, wurnturungurlu, ngulaji --

    
wapalpa yanurnu.  Ngajuku.  Milyapinyi yikaju."
"Milyapinyilki kankulu nyurrularlu panungku;." "Yuwayi,
milyapinyilki karnalu.  Kapirnalurlu pinalku nyina.
Nganimpajuku -- panujuku. Kulalparnalu nyurru(wiyiwiyi)
nyangu. Ngaka karnalu jalangurlu nyanyi." "Yuwayi; ngaka
kankulu jalangurlu nyanyi; nyampukulayanurnu --"  "Yuwayi.."
"Japanangka, kapirnangku yapa nyampupatu jiilyngarrini,
yinpajana yangka -- pinalku nyina,, nyampu, ngula japanangka
nyuntukupurrangka.  Nyampupatu; ngula japanangkapatu.
Nyampupatu, ngula japangardipatu.  Nyampu; jungarrayijarra.
Nyampupatu; ngula japaljarripatu.  Nyampupatu; ngula
jampijinpapatu.  Nyuntuku kangkulu nyina ngamirninyanu.

    
nyampu jungarrayipatu, nyuntuku kangkulu nyina jajanyanu.
Nyampu -- jakamarrapatu, ngula kangkulu nyina nyuntuku
kurdunyanu.  Nyampu jakamarra kujakapala purlkajarra nyina,
ngula wantirrinyanu nyuntukuju.  Nyampu -- jupurrulapatu,
ngula kangkulu nyina -- ngumparnanyanu. Nyuntukuju.
Ngumparnanyanu kangkulu nyina.  Nyampu -- jangalapatu,
ngulakangkulu nyina nyuntuku wankilinyanu.  Jangalapatuju.
Wankilinyanu kangkulu nyina.  Japaljarripatu, malirdinyanu
kangkulu nyina nyuntuku.  Malirdinyanujala -- nyampupatu --
japaljarripatu.  Jungarrayipatu kangkulu nyina, jajanyanu
nyampupatu.  Nyampu kangkulu nyina --

    
japangardipatu, ngula nyuntuku -- kirdanyanu --
nyuntukupalangu.  Nyampu japanangkapatu, ngula kangkulu
nyina nyuntukupirdangka. Kanpajana ngarrini -- papardinyanu
-- japanangkapatuju.  Nyampu -- jangalapatu, ngula
wankilinyanu kanpajana ngarrini.  Nyuntulurluju.  Nyampu
jampijinpapatu kanpajana ngarrini -- ngamirninyanu.
Nyuntulurluju.  Pinalku yinpajana yangka nyampukuju nyinami.
Nyuntuju japanangka. Kujakarnangku jiilyngarrini --
nyampupatu. Pinalku kankulurla nyin nyurrulaju panu;
nyampuku japanangkaku;." "Yuwayi; pinalku karnalurla nyina.
Kapirnalu milyapinyiyilki."  Ngulajuku --



Yangka kujakarlipa -- kurdukurlangukurra yani, kurdijikirra,
marnakurrawarnurla-ngu(yangka) kujakalu nyanu yurlpungku

    
mapani, yulpurrurlu panungku -- ngula kalu -- parnpa pinyi,
kurdukurlangurla, mungalyurrungurlulu+ warrardarra pinyi
yangka mirntangalikirra, manu -- wurajikirra, wanta
yukamirra, ngulangkaji lawalku. Miyilki kalu ngani yangkaju
-- kujaka wanta yukamirra -- ngulapururluju.
Parrangkamiparlu kalu yangka pinyi.  Kurdukurlurlu (na?)
yangka wuraji, yangka kujaka wanta yukamirra -- lawalku
ngulapuruju.  Kalu miyilki ngani.  Ngulajangka, munga(ku)
kalu rdirriyinyi, yangka kutukarilki, ngulaju kurdijilki
yunparninjaku. ( ) karntakulku yunpani.  Karntalku kujakalu
wirnti panu.  Yulpurru; yulpurruwangurlangu ngari yangka
panu kalu wirnti, kurdijirlaju,, ngulajangka -- warrarda
wirnti mungangka,

    
kutukari warrarda wirntimi, yangka kujaka -- rangkarrparni
kanyilki, mungalyurruju -- kalu ngurrakurralku yani muku.
Yangka -- jardakulku ngunanjaku.  Mungalyurru kalu ngaka
wirntinjarlaju lawajarrimirra. Yangka kalu pinijijarri
ngaka mungalyurru.  Wirntinjakuju -- karntapatuju.
Kulakalu jarda nguna.. Yangka kajilinyanu papakarirli
ngarrini + payini, "Jardarna nguna wita;.  Yirna
yakarrapardiyijala;." "Yuwayi, ngunaka.  Ngaka
yakarrapardiya."  Ngula ka yakarrapardiyijala ngaka
jardajangka jintaju.  panurlangukula kalu yangka nguna
panukariwiyi, panukarirli kalu yunpani, kujakalu karnta --
panukari wirnti, panukari kalu jardanguna.  Panukari
jardajangka kajili yakarra pardi --

    
ngula kalu ngulalku wirnti, panukarili -- jardalkuyijala
nguna.  Ngulajangka ; kaji yangka mungalyurrujarrilki,
mungalyurrumungalyurrulku; kujaka -- wanjilypiri
yarnkamirni kakarrara wiri; mungalyurru, ngulangkaju kalu
panulku jatijarrimi.  Wirntinjakuju.  Ngulajangka --
mungalyurrujarrimirni; yangka rangkarrkanyirnilki ka muku --
ngulaju kalu -- kurduju yilyamilki yangka warluwarijilki.
Miyi kalurla yinyi, yanilki ka miyikirli. Yangka yinga
wurnturu nyina miyi.  Ngulakurra kujakalurla miyi kanyi
kurdu(ng)ku -- kalurla yangka yinjaparnka -- miyi.  Manu
ngarrkangku.  Ngarrkapaturlu kalurla yinjaparnka yangka
warluwarijiki.  Nyampu kalu jardakurralku yangka
mungalyurru yakarra pard/ yakarra -- nyinanjawarnu --

    
yani muku.  Parrangkaju kalu nguna -- matalku -- jarda.
Mungawirijangka -- kujakalu mungangkarlu yunpani.
Ngulawarnu kalu yani-- jardakurralku, muku yani,
parrangkaju kalu jardalku nguna -- warrarda nguna -- ngaka
kalu yakarra pardi yangka mirntangalirlangu -- manu
karlarrarla;.  Yangka kalu yani, panukari, yarlupinjaku;
kirrirdi, kurdiji kirrirdikilki.  Yarlupinjanili ; yunta
manu kalu kijini -- ngulajangka ; yaniyijala karnalu
panuyijala yalikirra.  Wirntimiyili yangka ngulangkalku.
Wirntimi kalu warrarda.  Kulakalu wurajingirli -- parrangka
kalu wita wirnti, ngari yangka -- mungamungarla wita ngari,
kujaka wanta jiirlparra nyinanja yani karlarra kaninjarra,
ngulangka kalu -- jartijarri wirntinjaku, kaji mungarni

    
jarrinja yani, wita, yangka kalu pinijarri  yangka
-- nyinamilki kalu.  Jardalku kalu nguna.  Kula yangka
yalipiyarla kujakalu -- warrarda wirnti; kala -- jarda kalu
nguna; kaji yangka -- wulpararri karlarralku nguna,
wulpararri nyampu katumparrapirdinypa, wanjilypiri panu
kujakalu lirri nyinanja-yani wulpararrirla, kaji karlarralku
nyina, ngulangka kalu yakarrapardilki muku.  Yunpanilki kalu
warrarda -- yangka karntalku yingalu wirntimiyi,
kirrirdirlaju; wiwrntimi kalu -- mungalyurrulku kalu yangka
-- pardimirrayijala ; panujuku;  karntamipa ngari kalu
muku yani yangka mungalyurruju, yalumpurlajukujala kalu --
ngarrkaju panujuku nyina.  Yalumpu kalu yani -- ngurrakurra.

    
karntamipa. Ngurrakurraju.  Ngarrkalu ngulangurlu pirri yani
-- witikilki. Yangka yingalu witilki warirniyi.  Ngulanya --
kirrirdiji.  Kirrirdilkiji yangka kurdiji yali kujakalu
yarlupinyi -- ngulajuku --
Kirli:    Kirlingka, ngula karnalu ngarrini
yangka jintangkajuku.  Kaji yapakari kuja wangka,
"Nyarrparawanarli nyampukuju yarlupinyi.." Jintakari ka
wangka -- "Ngulangkajuku -- jintangkajuku -- ngulakurrajuku
ka -- yanirni jintakurra -- kirlingkajukurla yalumpurla ;
yarda yarlupungka --"  Kajikarla yangka yapakariki wangka
jintakari, "Nyarrpararla nyampukujurnarla yarlupinyi.."
Jintakari ka wangka -- "Ngulangkakirli, kirlingkajukurla
yarlupungka -- jintangkajuku

    
kirlingka ngulangka." Ngulanya kirliji.

Jarrawarnu:  Jarrawarnu, ngula -- kurdu yangka
yalumpukupirdangka.  Warluwarijikipirdangka kalujana
ngarrini -- ngarrkapatu yangka nyanungukupurdangkapatu.
Jarrawarnuju.  Kujakalujana warrkijarri yangka -- yulpurruku
-- warlu kalu kijini, yunta kalu -- kardimani.  Kalujana
warrkijarri -- nyanungu nyangupatuju -- jarrawarnuju.
Kujanya.



"Kajipanpa yantarlarra, nyuntulu, -kirra
nyanjaku, ngajuluku, yangka ngaka kajipanpa yantarlarra
nyanjaku, ngulajupanpa -- ngurra ngajunyangukurraju --
nyampukurranya yantarlarra.  Yangka kajipanpa

    
ngajuluku yantarla nyanjaku. -kirra.
Ngulajupanpa yantarlarra -- yuwarli yalyuyalyukurraju
ngajunyangukurraju.  Yalyuyalyunyapanpa nyangkarla
yuearliji.  Ngajunyanguju. Ngulakurra yangkapanpaju
yantarlarra -- nyanjakuju.  Wangkanjaku yilpanpaju
yantarlarra -- ngajunyangukurraju." Ngulajuku -- 


Kamanyarrpa: Yanulu.  Puta -- yajarnulpalu (putalpalu yajarnu) --
"Yanirlipa! Karrinjapardiya."  Nyanunguju (yarripiri) wangkaja --
"Nyina karna.." Yungulparliji nyanungu; yarripiri.  Yarripiru
yungulparli wangkaja.  "Nyina karna..  Matalku.." "Yanirlipa!"
Yajarnulu -- japangardirli -- manu jungarrayirli "Yanirlipa."
Muruyirrarnulurla, kamparrurlu -- nyinajalpa nyanunguju.
Ngapangka -- Jurtarangirla .

    
Yirdingka jurtarangirlalpa nyinaja.  Nyinajalpa.  Kamparrulu
jarrija; nyangulu warirrpa  -- "Kari ka
nganta(?) nyinamijiki."  Putalurla nguruyirrarnu .  Kanardirli+lirla puta nguruyirrarnu.
Nyanungujulpa nyinaja.  Warrurra yarnkaja kuja ( ). Ngaka
yanu.  Kuja warru jungarnijarrija.  Wirlkiwirlilki arru
yanu.  Nyanungu yaripiri.  Kajapirdirlilkili putarra
yajarnu.  "Yanirlipa." "Nyinami karna mata."  Ngakalku
nyanungu warrurra yarnkaja purrjulku . Yatijarra.
Yarnkajarra.  Jurtarangingirli.  Yatijarra yananyarra --
ngawinyikirra..   Ngawinyirla yukaja.
Yukajalku. Ngakalu wapirdinyangu -- "Nyampu nganta yangkaju
purlka yanurnu."  Wiyarrpa.  Yangkaju -- yirrarninjanulu.
Wirliyalpa yanu.  Warnalku jarrija yangkaju -- nganayi --
yungulparli. Nyangulkulu wapirdi, "Nyampu nganta yanurna!"
Warlapajurnujana "Nyinamirlipa matalku.  Nyampurlajuku."
Larrpakarnulu

    
Yangka jardiwanpa.  Yunparnulpalu.  Yalunpurlajuku.
Ngawinyirla.  Ngawinyirlalpa yunparnu. Yangka yarripiri.
Yunparnulu::: yarnkajarra:::  "Warna ngurrungurruyu..."
"Warna ngurrungurruyu..."  "Kurntangka mararramanu..."
Putalu manu; 
yampinjayanulu. ( ) yarnkaja ( )-wana.  Nyanungukujukujala
marijarrija.  "Kari yanirna. Wiyarrpa -- kajapirdinyarna
purami." Yangka yungulparli yanu.  Yukajalpa yaninjarla ( )
yukaja -- yangkakurlangu manu.  
kantuwarra  Yangkakurlangulku manu.
Nganayikirlangu.  Kantuwarrakurlangu. Yirdiji manu.
"Walayakaranjurrkangu ..."  Yukaja.  Yirdingka ngawinyirla.
Yukajalku.  Yirdimanu yangkangkuju -- nyanungurlu --
nganayikirlangulku manu -- yangka kurlangu --
kantuwarrakurlangu.  Yilpa yumparnu -- nyanungurluju.
Nganayirli -- yungulparlirli.

    
"Walayakaranjurrkangu..."  Yangkaju nyanungurlu yirdimanu:::
"Mirntarlpa partamarra (ng) kulyulyu jurrumirna"  Yirdimanu
yangkalku.  Kantuwarrakurlangu.  "Jamparli..." "Karrimarla
liwarurru..."  Nyinajalpa.  Nyinajalpa ngawinyirla tarnnga.
"Karrimarla..."  "Kuruwarrmanu parranyarntirna"
"Mardukurunpaju..."  "Kinyikinya..."  "(ya) kinjangarnu
marrukuru..."  "Puka yantalypa rrumpuljungarnu"
"Wanjarrirnangku..."  "njirripirti yumarranykurlanga..."



    

 

:
"Nyiyakunpa yanurnu.. Kantinikirraju.." "Kala -- jukakurna
yanurnu--" "Nyiyapiyanpa juka mani.. Wiri; wita.  Jirrimanpa
mani.  Wita; wirinpa mayi kanyi.  Jirrimajukunpa mani."
"Yuwayi, jirrimajuku kapirna payimimani -- wita manu wiri
--" "Kala nyiyanpa nyanurla payimimani ngulakuju.."
"Kapirnajurla tiilipijarra  payimimani.."
"Yuwayi.. Nyiyalkunpa mani.." "Kala purlawu .."
"Wita mayi.." "Wiri kapirna mani --" "Nyajangu kanpa mardani
maniyiji ; nyampuju ; panukulku.."  "Marnkurrpa karnangku
yinyi -- wirrkardu." "Nyiyalkunpa mani ngulajangkarluju.."
"Kala kuyu --" "Kuyu nyiyapiya.." "Kuyu yangka yalumpu
jampitirla wita." "Nyiyalku jintaju.."

    
"kala -ji yungka --"  "Nyiyalkunpa ngulajangkarluju
mani.."  "Kala -- -ju yungka -- jampitirla --
-ju yungka." "Nyarrpa kanpa wangka.." "-ju
yungka --" "Nyiyalku --" "Pilikanti kanpa mardani.. Yilparna
mantarla --" "lawa.. wiyarrpaku.. Lawa." "supu kanpa 
mardani;." "Yuwayi, marnkurrpaju yungka.." "Witalku kangku
nguna. Jintalku.  Nyiyarnangku yinyi.. Kujakangku witalku
ngunami -- maniyi -- nyuntuku.." "Laliyiji  -- yungka
--" "Nyiyalkunpa mani ngulajangkaju.. Turawujunpa 
-- mani.." "Yuwayi, turawuju kapirna mani." "Nyiyarnangku
yinyi yuntukuju.. Nyiya kanpa manyi -- turuwuju.. Kulakarna
milyapinyi nyanungunyangu nyiya ka kanyi .."
"Ngarirla kutu yungka.

    
Wiri. Palka ka nyina wiri; ngarirla kutu yungka wiriki.

-- wiri."  "Purlawuju yungka..  Wirijarlu.."
"Kulaka nyampurla witalku nguna -- wirijarlu;.  Kajirnala
nyanyi pirdangirli kujakalu yinya nguna panukari.
Kapirnarla nyanyi." Kanyirni ka yangkaju purlawu wiri..
"Nyampunya wiriji." "Yuwayi, nyampukula kapirna -- mani --"
"Nyiyalku kanpa mani ngulajuku --"  "Kala kuyu kapirna mani
-- manu pijikiti -- manu kumu  -- jupuju 
yungka." "Nyina jupuju..   ayirnangku yinyi --"
"Yuwayi.." "Kala jupu nyampu wit." "Yuwayi, yungkaju.."
"Nyiyalku.." "Kala -- jatiji yungka --" "Karriya -- wurra.
Kajirna mani yinya yatijarra kalu nguna jatiji.  Wurra
karriya -- nyampunya..  Nyiyapiyanpa kanyi palkaju..

    
Kardirri mayinpa kanyi -- maruku kapinpa nyampuku --
ngampurrpa nyina;.  Kardirriki kanpa ngampurrpa nyina."
"Yuwayi,  ngulaju yungka.  Kardirri.  Ngurrju yalumpuju --
kapirna kanyi." "kala nyiyapiya kanpa turawujuju kanyi
nyuntuju..""Maru."  "Ngurrjunpanyanurla manu -- yalumpuku
jatiki -- kardirriki.  Maru turawuju.  Ngurrju. Nyiyalku
kanpa mani ngulajangkaju.." "Ngulajuku marda..  Kapili
panukarirlilki mani -- yungkajurla pakuju nyampuku panuku --
yirna yirna yirrani ngulangka;."  "Yuwayi, kapirnangkurla
yinyi -- ngulangka yingangku yirraka -- ngulajuku -- ngurrju
--" "Yuwayi.." "Nyiya kanpa mardani jarawuju nyampukuju.
Nyampuju maniyi wirinya." "Wurra kajirna nyanyi -- nyiya
karna mardani -- maniyi -- .

    

kanpaju yinyi --  turawuju -- turawujurla
karnangku yinyi ."  " yalumpurla
karnangku pina yinyi.  Maniyi kangku ngunajuku. 
karnangku nyuntuku pina yinyi.  -rlaju. Pina
karnangku yinyi. Nyiyalkunpa mani -jangkarluju.."
"Kala  -- tawurlu  ; ngulanyaji yungka.
Janyungurlanguju yungka." "Janyungu nyiyapiya, wita --
wiri."  "Wiriji yungka." "nyiya wiri  -- indit

--" "Yuwayi, ngulaju yungka." "Kala nyampu."
"Kulakarna yalumpupiya kunjuru ngani ngaju ;; lawa.  Maruju
yungka -- janyungu." "Yuwayi, maru karnangku yinyi.
Ngulajuku --"  "Yuwayi, ngurrju."  "Warlurlanguju yungka --"
"Nyajangurnangku yinyi--" "Marnkurrpaju

    
yungka.  Wirrkardu. Warlu."  "Kumurnangku yinyi;.  Kangku
maniyi witalku nguna --" "Yuwayi, yungkaju --" "Ngulajuku --
lawalku maniyi nyuntunyangukuju.  Nyurrunpa muku manu.  Kala
-- yapa yalumpuku kanparlajana  jaarlkarri --
nyurrunpa nyuntuluju muku manu -- yapa yalumpurra kujakalu
karri panu, yingalu ngulangkulku mani. Nyuntunpa panu manu..
Yantalku."


"Nyiyakunpa yanurnu.."  Payirni ka.. sisangku 
yangka kujaka yani, yapa murrumurru, nyanungunyangukurra,
"Murrumurrunpa yanurnu;."  "Yuwayi, murrumurrurna yanurnu
--"  "Nyiyalku murrumurru.." "Ngalya."  "Nyarrpajarri kanpa
ngalyaju.." "Kala karna rapajarri." "Kaninjarra yukaya --
yirnangku yinyi. Jinta karnangku yinyi -- karnangku

    
yinyi.  Ngulajuku -- kala yalumpu -- jintakari.  Nyiyakunpa
yanurnu nyuntuju.."  "Kuntulpajangka.." "kuntulparlungku
pungu." "Yuwayi, kuntulparluju pungu." "Jardawangu mayi
kanpa kuntulkarri --" "Yuwayi, mungangkaju -- karna
kuntulkarri."  "Ngula karnangku yinyi -- 
nyuntukuju.  Nyampu karnangku yinyi, ngulajangka yani kanpa
ngurrakurra..  Nguna yani kanpa ngurrakurra.. Nguna kanpa
warru wapanjawangu.  Ngurrangkaju.  Ngunakayi blanket-rla
kanunju, warlungkapuka ngunaya.  Kajinpa mukarnijarri, ngula
kula wilypipardiya, blanket-ngirli, kanunjujuku ngunaya.
Kapinpa ngurrjujarri.  Kajinpa nguna warlungka --
blanket-rla kanunju.  blanket-rla kanunju kapinpa
ngurrjujarri -- jukurrapukapanpa yantarlarniyijala.
Yirnangku yarda yinyi mirrijini.  Kajipanpa

    
yantarlarni mungalyurru." "Kala nyiyaku yalumpu jintakari
yanurnu.." "Wijinikirli." "Nyiya wijiniji.." "Kala rdaka --"
"Ngula karnangku  yirrani -- nyuntukuju.  Ngulajuku
--" "Yuwayi.."  "Kala nyuntu; jintakari." "Murumurrujarri
karna." "Nyiya kanpa murrumurrujarri." "Kala rdukurduku
karna murrumurrujarri --" "Ngula karnangku yinyi -- 
kanpa ngani -- nyampu karnangku yinyi -- maparninjakurlangu,
yinpanyanu maparni, rdukurduku kapinpanyanu mapaniyi,
karnangku yinyi -- maparninjaku karnangku yinyi .  Yinpanyanu maparni.  Ngulajuku --" "Yuwayi.."
"kajinpanyanu murrumurru purdanyanyi, ngurrangka, yantarni
jukurra.  Yirnangku yarda nyanyi." "Yuwayi.."

    
"Ngurrju ngunaka ngurrangkaju.  Warru wapanjawangu.
Ngurrangkajuku ngunaya.  Nyuntunyangurla."  "Yuwayi."
"nyiyakunpa yanurnu -- nyuntuju?  Jintakarilki?"
"Milpaparnta."  "Nyiya milpa?  Wijini mayi?"  "Yuwayi,
wijini."  "Ngula karnangku winjini, milpakurlangu.  Winjirni
karnangku milpangka.  Eyedrop karnangku winjini,
milpakurra?"  "Yuwayi, ngurrjulku."  "Kankarlarrakari
nyinaka.  Jurru.  Yirnangku winjini.  Jurupinyi milpaku.
Ngulajuku -- ngurrjulku -- yantalku -- nyanyi kanpa
ngurrju?"  "Yuwayi.  Ngurrju karna nyanyi."  "Kapinpa
ngurrjujarri."  "Yuwayi.  Ngurrju.  Ngulajuku."
"Nyiyakurlunpa yanurnu -- murrumurrunpa yanurnu nyiyaku..
Langa.."  "Yuwayi, langakurlurna yanurnu; murrumurru."
"Yantarni -- nyinaka."  Langa + ka nyanyi kanunju..

    
winjini karla langangka -- langa ka nyanyi ngurrju.
"Jardawangu mayi kanpa nyampukuju -- nyampuju
murrumurrujarri.." "Yuwayi.." "Nyampu karnangku winjini,
langangka, ngula kapinpa nyina jukurraju ngurrjulku.
Kajipanpa murrumurrujarriyarla..  Mungangka.. Ngulapanpa
yantarlarni.  Yirnangku yarda yinyiyijala."  "Yuwayi,
kajikarna yanirni -- murrumurruju --" "Yuwayi, ngulajuku --
ngakarnangku nyanyi.  Mungalyurru -- kajinpa yanirni."
"kala nyuntu.  Nyiyakurlunpa yanurnu --" "Nyampurnaju rdaka
pajurnu -- junmangku --" "Wiri mayi.." "Wita --" "Ngula
yantarni -- nyinaka nyampurla." Wajiyimani  ka yangka
wita..  "Rdaka karnangku wajiyimani -- parljini ngapangku..
Ngapangku karnangku parljini rdaka..  Ngula karnangku
pantijimanilki.  Pantijilki karnangku yirrani.  Ngulajuku
--" "Yuwayi, ngurrju.." "kajilpangku nyampu --
rurruny-yantarla, pantiji,

    
yalyipardiyarla, ngulapanpa yantarlarniyijala.  Jukurraju."
"Yuwayi, kajikarnangku yanirniyijala.  Jukurra." "Yuwayi,
ngulajuku -- ngakarnangku nyanyi." "Yuwayi.."  "kala wita
nyampu.  Nyiyanpa kangurnu..  Kurdunpa kangurnu --
murrumurru --" "Yuwayi.." "Nyiya murrumurru.."  "Kala miyalu
ka murrumurrujarri -- miyalu ka murrumurrujarri --"
"Mirrijini karnarla yinyi -- pina kanpa kanyi kurdu yalumpu
-- warlukurra.  Ngurrangkarlu kanpa mardani -- jukurrarlu
kanpa kanyirni ; mungalyurrurlu. Yinyi karnarla..  Nyampu
kanparla kanyi -- ngurrakurra.  Witaku.  Yinparla -- yinyi
yangka yalirlarlu.  Kurdukurlangu nyampu miyi, jampiti
witangka, ngula kanparla manyi.  Yangka yinparla yinyi
ngurrakurrarlu. Ngurrangka yinparla yinyi.  Ngulajuku --
kanyilki kanpa ngurrakurra --" "Yuwayi.." "Kaji
murrumurrujarri, kangkarni jukurrarlu.

    
mungalyurrurlu."  "Kala nyampu.  Witakari." "Murrumurru
nyampuju wiri.." "Nyanyi karna.. temperature-rla karna
nyanyi, kajirna murrumurru wiri nyanyi, ngula kapirna --
yilyami.  Alice Springs-kirra karna -- yilyami.  Murrumurru
wiri.  Kapirnarlu aeroplane mani -- nyampukuju -- witaku.
Murrumurru wiri." "Yuwayi.." "Kanyi kanpa nyuntulurlu
palkangku.. ngatinyanurlu.. manu witaku murrumurruku
karnangkupala mani. Yinpala yani.  Kulalparna
ngurrjumantarla nyampurla.. Tawunurla marda kapili
ngurrjumani.. Yani karna, nyanjaku, pawuju karna nyanyi
Fleming, aeroplane yinga mani.  Wita nyampuku.
Murrumurruku.  Fleming -- maninpa -- aeroplane -- nyampuku
murrumurrukurluku;.  jintakariki -- wita
murrumurrujarrija.." "Yuwayi, kapirna mani.  Kapirna

    
mani jalangurlu, ring'em-mani, wayamani  karna Alice
Springs-kirra.. Yinga yanirni -- maninjaku --"  Ngula ka
yanirni -- kanyilki kalu.  Sister-paturlu yangka.
aerodrome-kirra -- maninjakulku.  Yirrarninjaku.  Kujaka
maninjinirni.  Ngula kapala yanilki.  Ngurrjumani kalu
yangka yalirlalku.  "Kulalpalu nyurnu wiri + ngurrjumantarla
yangka -- yurntumurla..  Yiyalku kalu ngurrjumani -- Alice
Springs-rla panungku.  Witaju.  Manu wirirlangukula.
Ngulajuku --" "Yuwayi.."  "Nyiyajangkanpa kurdu kangurnu
nyampu.." "Kala yurlkulyupardimi ka --" (Nyiyarnarla yinyi
ngulajuku --) "Yurlkulyujangka -- kulalparnarla nyiya
yungkarla yurlkulyujangkakuju..  Ngari karnarla nyampu
mirrijini yinyi.. Ngulajangka kangka -- yinga jardajarri.
Ngurrjujarrimi yinga.

    
Ngunanjarla. Wita yalumpu."  "Yuwayi, kanyi karna
ngurrakurra.  Kapirna jardayirrani -- yinga ngurrjujarri."
"Nyiyajangkapa kala wita yalumpuju kangurnu.." "Kala miyalu
ka maju nyina -- jinirrpa karla karli.  Wita nyampuku."
"Nyampu karnarla yinyi mirrijini..  Wita yalumpuku..
Ngulaji kanpa -- kanyi pina ngurrakurra.  Ngunamiyi.
Ngurrangka. Kaji ngulapiyayijala --ngurrangka -- majujarri,
ngulaji kangkarniyijala.  Jukurrarluju.  Manupanpa
kangkarlarni wurajirli. Jalangurlu."  "Yuwayi, kajikarna
kanyirni --"  "Kala kaji jardajarri, ngunamiyi
yakarramaninjawangu.  Kajilpa yangka jardajarriyarlaju.
Mirrijinijangka -- ngurrju." "Yuwayi, ngulajuku.."
"Ngakajukurrarlu yirnangku nyanyi -- kangkarni -- kurdu
yalumpu --" "Yuwayi, ngurrjujarri

    
marda kapi --" "Ngulajuku --" "Yuwayi.." "Nyarrpajarrija
nyampuju.." "Kala nantuwurlu -- waku rdilykikujurnu --
nantuwujangka --" "Nyarrpajarrinjarla nantuwu--"  "Kala
nantuwurla kuck-jarrija ; kujurnu.  Waku -- rdilykikujurnu.
Patikirra -- walyakurra." "Nyinaka nyampurla.  Marnpini
karna nyampu -- kula rdilykiyanu kanunjuju ; lawa.  Wita
ngari -- kanunjuju -- marnpurnu puta.  Yangka -- touch
?em-manu wita.  Kula rdilykipungu -- lawa.  Kanunjuju
yungkurnuju lawa.  Nyampu karnangku -- pantijimiparlu
warirni.  Ngula kanpa yani ngurrakurra.  Kulanpa --
ngulakurlu warkani nantuwu -- wurra nyinaka.  Ngurrangkawiyi
nyinaka.

    
kajipanpa nantuwurla -- yarda waruyantarla ; kajikanpa --
majujarri.  Kajikangku marda yangka yarda rdilykikijini.
Kajikangku rdilykikijinilki.  Kala ngurrjuwiyi kanpa nyina."
Ngulajuku --  "Nyiyajangkankulu nyampuju kangurnu wiyarrpa."
"Kala palukurlu pakarnu --"  "Nyarrpararla pakarnu --" "Kala
yartingka kujalparnalu brand'em-manu -- ngulangkanya
pakarnu.  Pulukurlu -- wunumumanu .  Pakarnu." "Kula
yungkurnu -- larrapakarnu -- kala -- kankarni pakarnu.
Ngari karna pantini,  niyilirli karna pantini,
pantijilki karnarla yirrani -- kankarlumparrarnu karna
warirni.  Ngurrju kanpanyanu purdanyanyi;."  "Yuwayi,
ngurrju karnaju purdanyanyi --" "pantini karnangku --
pantirninjakungarntikirla karnangku

    
ngapangkuwiyi parljini.  Mijini  karnangku kanunju
yirrani..  Ngula karnangku pantini niilirlilki..  Pantijilki
karnangku warini.  Yinpa yanilki ngurrakurra.  Ngulajangka
kanpa yardarni yaniyijala pantijikiji.  Jukurraju kanpa
yanirniyijala.  Yanirninpa jukurraju;."  "Yuwayi, kapirna
yanirni --"  Ngulajuku -- "Nyiyakurlunpa yanurnu nyuntuju
--" "Japirnpakurlu." "Wiri mayi japirnpakurlu."  "Wiri mayi
japirnpaju -- nyarrpara nyanunguju --"  "Nyampu -- wanarri."
"?o: murnma kuja wita.. Kajirnangku nyampu yirrani,
mirrijini, karnangku mapani, wita -- witangku, kulanpa
nyampu yalyimani, wulu  kujakarnangku yangka yirrani,
wijinirla kankarlarni, kulanpa nyampu yalyimani -- yampiya
kujajuku. Kajinpa yanirni

    
jukurra ; ngula karnangku wilypimani.  Wilypimani karnangku.
Yirna yangka ngulangku -- panulku wilypimani.
Japirnparlangu -- palkalku.  Ngulajuka ( nulajunpa)
yanirniyijala yalumpu jukurraju;."  "uwayi.."  "Yuwayi --
ngakarnangku nyanyi jukurraju -- kajinpa yanirni."  "Karnta
nyampu murrumurru..  Ngula ka nguna nyampurlajuku.
Hospital-rla ka nguna kulalparna ngurrakurra yilyayarla.
Ngaka kajikarna yilya ngurrajarrajangka,  Kajilpa ngurra
jirramaku ngunakarla hospital-rla, ngula kajikarna yilyami.
Pangkala nguna nyampurlajuku.  Kutujuku."  Yanirni ka
ngarrka, "Nyiyakunpa yanurnu nyuntuju.."  Payini ka yangkaju
-- nyanungu ngarrka, "Nyiyakunpa yanurnu --" "Karntakurna
yanurnu nyanjaku.  Ngajunyanguku."

    
"Nyuntunyangunya yalumpuju ka nguna --" "Yuwayi,
ngajunyangu." "Yaninparla nyanjaku kanunju;." "Yuwayi,"
"Yirnangku pinayirrani -- nyarrpararla ka nguna. Yaliny ka
nguna ; kurlarninyarrarnu -- nyuntunyangu."  "Ngurrju.."
Ngarrka karla wangka karnta nyanungunyanguku, "Ngurrju kanpa
nguna --" "Murrumurru kula ngari karna nguna. Kapiji ngaka
marda yilyamirra.  Jukurrarlu marda --  ngurra
jirrimakujangka marda kapiji yilya.  Ngari kaju
nyampurlayijiki mardani.  Jijangku.  Karna nguna
nyampurlajuku."  "Yuwayi, ngurrju, ngakarnangku nyanjanirni
-- jukurrarlu.." "Yuwayi, ngaka yantarni jukurra."
"Wangkamirra karnarla -- jija karna ngarrini -- yinya
jukurralkurnangku nyanjanirni." "Yuwayi.."

    
"Nyurrunpa nyangu nyuntunyanguju;.  Karntaju;." "Yuwayi,
nyangurna.." "Ngurrju, ngajulurlu karna nyanyi,
jinamardani.."  "Kapirna ngaka jukurra yanirni..
Nyanjakuyijala.. Warrkijangka.."  "Yuwayi, yantarni ngaka
jukurra.  Kajinpa warrkijangka -- yanirni yangka wuraji,
ngula kanpa yanirni nyanjaku." "Yuwayi, kapirna yanirni
nyanjaku." "Ngulajuku -- ngakarnangku nyanyi jukurra."
"Nyiyajangkanpa yanurnu.."  "Kala warlujangka.  Warlungkuju
jankaja rdaka.  Jalangurlu.."  "Nyarrpajarrijapanpa.."
"Kala warlulparna manu, yirranu, ngulaju -- warlungkulkuju
jankaja.  Kajilparna tiyi purraja, ngularna manu yangka
--pilikanti, kulanganta walyka, warlungkulkuju

    
jankaju ngulangkuju.  Warlujangka nyampu kujarna yanurnulku
-- hospital-kirra."  "Ngula karnangku ngapangku parljini.."





: Yimingarrikaju kujakalalu nyurruwiyi wirlinyi yanu.
Wawirriki kalalurla yanu mungalyurru, parnkaja kalalurla, wali
kalalu mirntangalirli manu ; kurlardaparnta kalalu yanu -- kuyuku
waja wawirriki.  Kalalu (kalalpa) yanu; mungalyurru -- wantawiri
kalpa yanu.  Wantawiri.  Ngaka kalalu mirntangkalirli manu ; 
wanta kankarlurla -- kalalu manu.  Wawirriji kuyu -- yarlaku
kalalurla parnkaja, yarlaku kalalurla (kala) parnkaja, kuyu
kalalu manu --

    




Jampijinpa ngaju; wirlararlarna -- kurdu ngunaja --
palkajarrijarna kurdu..  Lantangka.. Wirliyajarrayirla..
Ngajuluju.. Yalirlajukurna wirijarrija; nyinajarna --
wirijarrijarna ; warrkikilkirna jartijarrija maninjaku --
warrkijarrijalkulparna ::: Warrkijarrijarna -- lantangkajuku --
ngarrkakujurnujulu lantangkayijala.  Yaliwardingkirli
wilarawardingkirli. Yalijiki kalu ngajukupalangupatu nyina,
jungarrayiwarnu, nyinami kalu..  Yaliwardingkijiki kalu jawirdiki
nyina.  Ngari kalu yurntumukurra all right holiday yani..  Yani
kalu; nyinami kalu pinampa yani kalu yangkakurrayijala.
Wirliyajarrayiwardingkipatuju -- jungarrayiwarnu..

    
yalikiji kalu nyina -- tarnngajuku.  Yalumpuwardingkiji.  Jinta
all right -- Yukalpi ; nyinami ka karlarraji --
Matiriinirla, wurnturu..  Yinga warrkikirrajala ngari yanu..
Kapi marda -- nyampu time-kirra kirijimiji yanimpa pina..
Kapijana ngalukurrunyanuku (kukurnu) purrtarinyanuku (papardi),
jungarrayiwarnukuju..  Ngulaji kalu nyina yalijiki ; tarnngajuku;
ngurungka warlajarla nyanungupatukurlangurla.  Jungarrayiwarnu:
Jungarrayiwarnu, patirlirriwardingki kalu nyina -- manu
liirlpariwardingki.  Lantangka kalu Wilararla nyina
nyanungupatukurlangurlajuku.  Yaliwardingkijiki.  Tarnngajuku
kalu nyina -- yaliwardingkijuku (?), jurntuwardingki

    
Patirlirriwardingki.  Yalijiki kalu nyina -- ngurungka
nyanungupatukurlangurlaji; tarnngajuku..  Patirlirri: Patirlirri.
Jurntu -- karlarra ka parntarri kuja.  nuu pirli; ngari
jurntumipa.  Wulpayilki ka jartijarrirra kalarrapurdaji.
Nganayikirrapinangiji -- warntaparrikirrapinangiji (-puka).
Ngulaji karlarra::: mujumujujarrirra ka warntaparrirlajuku;
Ngulaji ka nyina kuyuwurrurulku.  Jakamarra;
jupurrulakurlangulku.  Ngulajuku;

Ngarrkakijini: Pujukurra kalujana kanyi; yaparranjiwiyi kalu
kanyi -- pujukurramani -- ( ) kanyi kalu pujukurra; marlarnili
mardarnili; marnakurrawarnukurralku kalu yanirni --
luntukanyirni;.  nyinamili

    
nyinamili -- nyinamili.  Mungangka kalu all night nyina --
jintaku..  Ngulajangkajili jardakurralku muku yani mungajangkaji
-- kurdu yalili yilyamirra, yangka warluwariji. Kanyili --
kurdukurdulu yangka outside-lki nyina.  Wurnturu.  Ngujangkaji.
Warlupurrkakurrapuka -lu kanyi -- parrangkarluju.  Kanyili
kanyili mungangkarlu too lu kanja yani, yangka
kirrirdiwarnukujurla wurra wiitijarri ..
Mungakarikilkiji.. Mungangkalkulu nyina::: all night.
Yarlupinyili kirrirdilki; mungangkalu nyina all night!.  Jujulu
pinyi pinyi pinyi -- warlupurrkakurra-too-lu yani -- pinyili
pinyili pinyili -- mungangkalkulu nyina; ngarrkakijinilkili;
kurdungkalkulu 

    
mungangkalku nyina ; all right -- yarrirntarlpaparntalkulu parnka
mungangkaji -- mungalyurruju wayi.. 
Witikingarntilkili yani -- tajipinyili yangka witilki --
ngurrjungurrju manili.  Ngurrjumanili witilki ngurrjumani
ngurrjumani ngurrjumani -- wurajikarda.  Wurajikarda:: Yanirnili,
ritiyipurulkulu kanyirni kanyirnilki.  Mungangkakungarnti
wayirninjakungarntilki -- wurajilki.  Jungajuku;
jimarrinyanulujana mani-- manilijana mungalyurrurluju
jimarrinyanu -- kanyirnili jimarrirlangu -- jimarrinyanu --
(yangka) nganjanganja (panu) lu yanirni.  All right;
ritiyilkilinyanu lupungkulu mapani; kijinilkilinyanu
mardukurulku; witikingarntiji; ritiyilki; wurajiwurajilki..
Kutukarilki..

    
nyina::: Ritiyimanilinyanu muku.  Kutukarijarrinjarni yani.
Wuulyanjinjarni yanilki.  Jartijarrilkili witikilki.
Wayirnilkilinyanurla ; mardukurulkulunyanu kijini kijini kijini.
Jartijarrili witikilki; yunparninjakulkulu jartijarri.
Yunparnilijana::!  Jintakari yanirni; kanyirnili; warlungka
jarnajarnakurralu  kanyirni. Jintangku wiyijana
jartiyimani. Jungajuku wirnti wirnti wirnti wirnti.  Yalikijirla
warluwarijiki jurunykayinjayani 
-- warluju, ngiji..  all right; panulkulu yaninjarni yani.
Wirntimili wirntimili panulku panulku panulku!!.
Pinijijarrinjarra yanilkili jimarrinyanu ( ) -pala -- jirrima

    

might be wirrkardu;  might be -- four fella-puka.
Jimarrinyanuju. Yangkalu yaninjarni yani; ( ) panukarili muku --
karrimirralku yangka kijirninjakungarntilki.  Witiji yingalu
kijirninjaku (yalimaninjaku) pinijikingarntilki.  Kijinirralu --
jimarrinyanupatukulu yangka ( ) yunpani jimarrinyanukulku;
wirntimili wirntimi jimarrinyanulkulpalu yangka parnkamil(ki)
side.  Ngulajuku; pinaprnkamili yunjumulki (yali) purdangirlilki;
kijirnili (yalyimanili); ( ) pinjijarrimirralku; all right
kanyili; yangka kalujana wurralku wiitijarri ; jarrawarnulku;
yaparranjikingarntilki yaliki..  Pupukungarnti
pajirninjakungarnti..  Ngarrkakijirninjakulku..  kanyili
karlarra::.  Yalirlanyanlu pajirnilki;

    
ngarrkakijirnilkili; pinalku kanyilkili.  Pirlallinyanukurralku
-- kanyirnili pina; yirrarnili; karrinjayirrarnilkili
ngurrjumanili -- wuyuwuyu yirrarnilkili.  Ngurrjungurrju manili.
Pinijijarrija ngulajuku.  Ngurakurralkulu muku yani yangka
yapakaripatuju; mardarniyilkili yali yangka wa(rluwariji) --
purunyungulku.  Ngarrka -- kurluju yangka.  Ngarrkalku -- kurdu
wangukula.  Ngulajuku.

Warluwariji: Warluwariji -- yali now warluwariji -- ngulkalu
ngarrkakijirni.  Nyanungu karnalu warluwariji ngarrini yangka
jalanguwarnupata.  Ngulajuku; warluwariji karnalu ngarrirni
purunyungukungarntinya.  Yalinya karnalu ngarrirni.  Nuurnangku
jungarni ngarrurnu, warluwarijiji

    
kalu ngarrirni purunyungukungarntinya.

Pirlaali: Pirlaalinyanuju -- ngulakalu yangka ngarrkakijirni;
(wali) pirlaalinyanukurralkulu kanyirni kurdijikirralku.
Yirrarnili kurdijirlalku; karrinja yirrarnilki; karrimilki.
Pirlaalinyanuju kalu ngarrini, pirlaalinyanuju karnalujana
ngarrirni -- yuwayi..  Ngulanya pirlaali.

Jimarrinyanu: Jimarrinyanuju karnalu ngarrirni -- yangka
jimarrinyanu ka warntawarnta parnkami ; pajirnilki ka
jimarrinyanurluju..  Ngarrkamani ka.. Ngula ka yanilki.
Wurntalijiki yani.  Pirlaalinyanukurralku ka jarrawarnurlu
kanyirni.

    
might be japanangka  -- pirlaalinyanunya karnalu ngarrirni
might be japanangka  ngulaji kajikaju ngajukurra kanyi --
jampijinpakurra.   might br ; jungarrayikirra.
Japanangkaji.  Pirlaalinyanu karnalujana ngarrini,
ngamirninyanukurra  kirdanyanukurrapuka.  Jangalakurrapuka
kajikaju ngajuju kanyi.  Pirlaalinyanuju..  Jimarrinyanu might be
japanangka  -- ngajuluku kajilpaju japanangka pardiyarla
jimarrinyanu.  , japaljarripuka jimarrinyanujuku..
Malirdinyanu.  might br -- jakamarrapuka.  Jimarrinyanuju.
Japanangkakuju.  Ngulajuku; ngulanya karnalujana jimarrinyanuju
ngarrirni -- kurdunyanu wantirrinyanu -- might be --

    
malirdinyanu.  might be jukanyanu.  Jimarrinyanuju..  Juka:
Jukaji karnalu ngarrirnu ngumparnanyanuju -- jintajuku marda.. (
) karlipa ngarrini ngumparnanyanu,  kalyakalyanyanu.  Jukaji,
jintajuku.  Might be kajika japanangka kanyyi -- japanangka kjika
kanyi -- jupurrularlu.  Jupurrularlu kajika kanyi japanangka --
jukaji.  Might be kajikaju ngaju jampijinpa kanyi
jampijinparl/?a: japangardirli.  Japangardirli kajikaju kanyi
ngaju..  all right japangardi kajika kanyi -- kajikarna
ngajulurlu.  Jukangku. Yangkaji purunyungulkuju -- wita, puju;
pujungkalkuju --

    
Jakurdukurdu: Jakurdukurduju karnalu ngarrirni.  Jamirtayirni
karnalu marna  kurrawangujangka yilya,  jamirtayimi
marnakurrawarnujangka .  Parnkami::: Yani ngurra karikari
kulkurrukulkurru yangka(pala?)  parnkanjayani::: Ngunanjayani --
parrapardipalangu ngulapala yajarnka::: Mungangka -- mungangka;
parrangkapala yani. jamirtayimi; parrangkajukujala yaninjayani.
Kala -- yangka hot-puru -- ngulaji mungangka yani wantangkayati.
Jakurdukurduju parnka::: Ngurukarikirra.   might be
yariyungkakurrapuka  ;  yurntumungurlu kajika parnka
yariyungkakurra; lantangurlu kajika parnka; yurntumukurra.
Yangka everywhere -- ngulakalu yapa like-jarri ngarrkaku
maninjaku..

    
ngula jakurdukurdulkulu yilyami.  Ngurukarikirraji.  Yapangku
jirramarlupala yangka jukangku kanyi;  jarrawarnurlupala knyi.
Jukangku; jarrawarnurlupala kanyi.  Parnka parnka:::
Kirrikirrajarri.  Ngulajangkaji; ritiyijarrili kamparruwarnu
nyanjarla -- warlupurrkakurralku..  straight away kalu pinyi;
kanyi kalu -- warlupurrkakurralku.  Ngulajukulu nardarni,
manyupinyili turnumaninjarla yalirlijiki; might be ngurraku
jintaku nguna; might be jirriyipala -- might be one week-puka
nyina.  Pina jartijarri ngulawarnujuku one week-rlanguju --
kanyili pina yangka; yalikirrayijala; ngula yalingirli yanu --
jakurdu parnkaja --

    
pina kanyili::: pina yanili -- yangka panulku.  ngarrka might be
-- two line-paka -- might be three line-puka.  ngarrkamipa.
Yanili::: Jujulu yangka pinjayani.  Warlupurrku kulkurrukulkurru
. Jujulu pinja yani::: pinja yani:::
kamparrulku yangka parnka warriripirdi yangka yuwarlikari
warriripirdiji parnkami yapalku jinta yalikirrayijala.  Ngula
yalingirli yanu. Pina parnkami -- yapakarilki -- not yangka
ngulapala yalijarrarlu kangu; ; yapakarilki.
Parnla::: nganjinirli  nyanyi ngulakalu
yantarli nyina -- yalirli ngulalu yilyaja kurdu -- well
nganjirnilkili nyanyi..  Ritiyijarrilkili --

    
miyilkili rirriyimani nyiyakanikani tiyiparduju miyi -- tiyi;
miyi.  and kuyu.  Yalikiji wurnajanguku kalujana rirriyimani.
yangka ngulakalu yaniwarnuku  --
jilkajaku.  Rirriyimanili::.  Walili kayirlirrpinyi(rri?)lki.
Kayirlirrpinyirnili; yali kalu kamparruwarnu ninami.
Yalirlajukujala.  Mingkirrikirralkulu turnujarri.  Yangka
yipikilki  nyinanjaku.  Karrimilkili --
parntarrimilki kalu karlarningintiji -- kayirlirrpinyirni kalu
wurnajangurlu.  ?o:::ja/ kayirlirrpinyirni::.  Yangka kalujana
karntakarntaji yakarra(rra)mani -- karlarningintiji kalujana
yakarramani -- jalyirrparlulku.

    
yakarrapardimirralkulu nyanungujulu one side-lki nyinamirra.
Ngulajuku.  Yangkajili -- kayirlirrpinyi (yangka) wurnajanguju
yanirni; mardarniyilkilijana -- ngulajukurnangku yimingarrurnu..

Jarrawarnu: Jarrawarnu karnalu ngarrirni, yangka ngulaka all
night kajana warlu yarrpirni -- and kurduku look after 'em-mani
nyanungukupirdangka.  Might be papardinyanurlu  might be
kukurnunyanurlu.  Yangka yali warluwarijipirlinypa.  Kurdu
nyanungukupirdangka.  Ngamardinyanu jintakurlangurlu -- ngulanya.
Karnalu jarrawarnuju ngarrirni yangka ngulaka look after'em-mani.

    
Jukangkurlangupalangu ngaparlanguju kartiyimaninjarla  yinyi.  Yangka yalirla ngulakapala(ngu)
maninjaparnka.   warlupukajana yangka yulpurrupatuku
yarrpirni. Kirdanakuwaja ngamirnikiwaja; jajanaku; jamirdiki --
ngulakulujana yarrpirni jarrawarnurlu.  Jarrawarnuju karnalu
ngarrirni..  Ngulanya.

Yulpurru: Kidarna; ngamardi; ngamirni; jajana.  Yulpurruju
karnalu ngarrirni -- yulpurruyati -- yangka yalikipalangu
kurdukupalangu..  Ngulanya yulpurruju..

Marnakurrawarnu: Marnakurrawarnu karnalu ngarrirni mungangka
ngulakalu yangka nyina; marnakurrawarnuju kurduju --

    
jartijarrimi -- marnakurrawarnunya.  Kirrirdikingarntiji --
marnakurrawarnu karnalu ngarrirni.  Marnakurrawarnu ka jartijarri
; yarlupinyili; yuntalkulu kijirni kakarrumparrarnu, yarlupinyili
marnakurrawarnuju.  Kirrirdikingarnti.  Ngulaji (kalu) wirntimili
all night::.  Ngulajukujalarla jukangkuju kijirni -- nganayikiji
; kurdukuju yali warluwarijikiji, mardukuruju..  Kijirnirla
kijirnirla.  Mardarniyilkili yangka karrinjayirrarniyi.
Palapalajili yangka ngurrjumaniyi.  Karrinjayirrarnili; pinalu
tarda + yirrarni all night-rliyijala.  Yangka mungangkarlu..
Yaliji all night-jala wirntimi karlarningintipatuju.  All
night-li wirnti:::

    
mungangka::: till parra pardimirni early fella wanta pardimirni,
wantapurujulu kanyirni ngamardinyanukurralku; miyilirla yinyi --
yangka jarrawarnurluju kanyirni..  Ngulajangkaji; mungalyurruju
wanta ...  jiirlnyina ngulaka wanta ; ngulapurujulu
yilyamirralku.  Warlurla ngiji yinyi, miyilirla yinyi,
yilyamirralkulu. yanilki -- ngulajuku karnangku yarrirni.
Ngulajangkaji; jintaku(lku) nguna; mungajangka; walili yanilki;
kirrirdikilkili ngurrjumaninjaku yani.  Yarlupinyili kirrirdilki.
Tupayijalalu kijirni yalipiyayijala.

    
wirili kijirni tupa.  and kirrirdilkili yarlupinyi; kirrirdilkili
yarlupinyi wurnturu:: -- karlarra kuja.  Yarlupinyili
yarlupinyili -- kirrirdikingarntilkiji.
Pinijijarrinjakungarntilkijili kirrirdilki yarlupinyi..
Yarlupinyili; ngurra yaliji; yarlupinyili kurdiji yaliji -- all
right.  Yangkalu jartijarri yunparninjakulku -- ngulajangkajili
wirlarnpunyukurralku kanyi -- yunparninjarla -- might be
jirrimaku  might be jirriyipalaku.  Kanyili wirlarnpunyukurra.
Mardarninjinili; ngulalu pinarni yilyami yangka maninjinirra
jarrawarnurlulku -- kanyili pina -- young fella --
ngulajangkajili yangka panu yali pina yani -- ngurrakurralku.

    
yalirlarlujukulu mardarni young fella-nyayirni kurduju.
Mardarnili mardarnili kurduju yalirlajuku.  Mungakarirlalku
ngulajangkaji.  Yangkapiyayijala kalu kanyi --
wirlarnpunyukurrayijala.  Kanyili; (ngayi ngulajukurna (ngajurna)
ngarrirnilki ).  Pinijijarrimiyi
-- pinijijarrimilki.  Ngulajuku.  -rnangku ngarrurnu.  


